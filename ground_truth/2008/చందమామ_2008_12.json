{
    "book_id": "చందమామ_2008_12",
    "stories": [
        {
            "title": "మంచికోసం మార్పు",
            "book_page_start": 5,
            "pdf_page_start": 5,
            "pdf_page_end": 5,
            "author": "విశ్వం",
            "genre": "సంపాదకీయం",
            "moral": "మార్పు అన్నది అనివార్యం. మంచి కోసం తీసుకువచ్చే మార్పుకు స్వాగతం పలకాలి.",
            "keywords": [
                "మార్పు",
                "సంపాదకీయం",
                "బరాక్ ఒబామా",
                "చందమామ",
                "విశ్వం"
            ],
            "characters": [
                "విశ్వం",
                "బరాక్ ఒబామా"
            ],
            "locations": [
                "అమెరికా"
            ],
            "content": "'మార్పు' అనే మాట ఇటీవలి కాలంలో అద్భుతశక్తిని సంతరించుకున్నట్టున్నది. ఎన్నికల ప్రచారంలో ‘మార్పు' అనే మాటను ప్రధానంగా ఉపయోగించిన బరాక్ ఒబామా ఘనవిజయం సాధించి అమెరికా సంయుక్తరాష్ట్రాల నలభైనాలగవ అధ్యక్షపదవిని చేపట్టి చరిత్రను సృష్టించాడు. ప్రపంచంలోనే అత్యధిక శక్తివంతమైన దేశానికి మొట్టమొదటి ఆఫ్రో-అమెరికన్ అధ్యక్షుడయ్యాడు!\n\nమార్పు అన్నది బహుముఖమైనది. దృక్పథంలో మార్పు; విభిన్న జాతుల మధ్య, దేశాల మధ్య శాంతి సామరస్యాలు సాధించడంలో మార్పు; పేద-ధనిక వర్గాల మధ్య పెరిగిపోతూన్న అంతరాల అగాధాలను తగ్గించే ఆర్థిక వాతావరణంలో మార్పు; హింసాద్వేషాలను అంత మొందించి మానవతను పరిమళింపచేసే మంచి మార్పు-ఇలా జాబితా అనంతంగా సాగుతుంది. ‘మంచి కోసం మార్పు'ను తీసుకువచ్చే సంవత్సరంగా నూతన సంవత్సరాన్ని జరుపుకోవడానికి తగిన శుభతరుణం ఇది!\n\nప్రపంచవ్యాప్తంగా వస్తూన్న మార్పుల్లాగే మన పత్రికలోనూ మార్పు చోటు చేసుకుంటు న్నది. మార్పు అనివార్యం కదా! గత నాలుగు దశాబ్దాలకు పైగా చందమామతో విడదీయరాని అనుబంధం కలిగి ఉన్న నేను, బాధాతప్త హృదయంతో ఈ డిసెంబర్ సంచికతో సంబంధాలు వదులుకుంటున్నానని ప్రియతమ పాఠకులకు తెలియజేయడానికి విచారిస్తున్నాను.\n\nఈ సందర్భంగా ఇన్నాళ్ళు నా మీద అపార ఆదరాభిమానాలు కనబరుస్తూ, మద్దతు, సహకారాలందించిన పదమూడు భాషల చందమామ అశేష పాఠకులకూ, అభిమానులకూ, శ్రేయోభిలాషులకూ హృదయపూర్వక కృతజ్ఞతలు తెలియజేస్తున్నాను.\n\nనా మీద ఎంతో విశ్వాసంతో-ఈ 'ఉదాత్త జాతీయ సంస్థ' ద్వారా యువమిత్రులకు సేవలం దించే మహదవకాశాన్ని అప్పగించిన చందమామ వ్యవస్థాపకులు మా నాన్నగారు శ్రీ బి. నాగి రెడ్డిగారికీ, చక్కన్న శ్రీ చక్రపాణిగారికీ నేను ఎల్లప్పుడూ కృతజ్ఞుడిగా ఉంటాను.",
            "book_page_end": 5,
            "story_id": "2008_12_01",
            "raw_genre_backup": "సంపాదకీయం",
            "normalized_genre_te": "సంపాదకీయం",
            "normalized_genre_code": "EDITORIAL",
            "content_type": "EDITORIAL",
            "language": "TELUGU"
        },
        {
            "title": "మూగదేవుడు",
            "book_page_start": 7,
            "pdf_page_start": 7,
            "pdf_page_end": 10,
            "author": "జొన్నలగడ్డ మార్కండేయులు",
            "genre": "జానపద కథ",
            "moral": "అహంకారం తగదు. అపకారాలు చేసినప్పటికీ, దైవం మంచివాళ్లకు సహాయం చేస్తుంది. తెలివి, ప్రతిభ ఆశ్రయాన్ని బట్టి రాణిస్తాయి.",
            "keywords": [
                "వైద్యుడు",
                "బిచ్చగాడు",
                "కుక్క",
                "అహంకారం",
                "కాలభైరవుడు"
            ],
            "characters": [
                "శివయ్య",
                "రాగయ్య",
                "రాగయ్య భార్య",
                "బసవాచారి",
                "రత్నశెట్టి",
                "గ్రామాధికారి"
            ],
            "locations": [
                "వేములవాడ",
                "భైరవపాలెం",
                "కాశీ"
            ],
            "content": "వేములవాడలో శివయ్య అనే గాయకుడు ఉండేవాడు. వాడు గ్రామాలు పట్టి తిరు గుతూ, నలుగురూ కూడిన చోట యుద్ధ వీరుల సాహస కృత్యాలు, త్యాగాలు వర్ణించే పాటలు రాగయుక్తంగా అభినయిస్తూ పాడి, యాచనతో పొట్ట పోసుకునేవాడు.\n\nగ్రామాలలో ముఖ్యంగా శివ, విష్ణు భక్తు ఇళ్ళల్లో పెళ్ళిగాని, ఏదైనా శుభకార్యంగాని జరుగుతూంటే ముందే తెలుసుకుని అక్క డికి వెళ్ళి వాళ్ళ గోత్రనామాలు, బిరుదులు, వంశగొప్పదనం చదివేవాడు. ఆ తరవాత, \"అయ్యా, అమ్మా, బ్రహ్మ విష్ణు మహేశ్వ రులు వివాహాలు చేసుకున్నప్పుడు పిచ్చుక కుంటు జాతివాణ్ణి సృష్టించారు. ఆ పిచ్చుక కుంటు త్రిమూర్తుల గోత్రనామాలు చెప్పి కల్యాణము జరిపించాడు. నేను కూడా ఆ పిచ్చుకకుంటు జాతివాణ్ణి. నూతన వధూ వరులు పిల్లాపాపలతో సిరిసంపదలతో కల కాలం చల్లగా వర్థిల్లుతారు,” అని చెప్పి ఆశీర్వదించేవాడు.\n\nశుభకార్యము జరుగుతున్న సమయంలో పిచ్చుకకుంటు రావడం ఎంతో శుభప్రదంగా భావించి గృహస్థులు శివయ్యకు సంతోషంగా భోజనం పెట్టి, తాంబూల దక్షిణ ఇచ్చి సత్క రించేవారు.\n\nఒకసారి శివయ్య భైరవపాలెం అనే గ్రామంలో పాటలు పాడి బిచ్చమెత్తుకుని మధ్యాహ్నానికి ఊరికి సమీపంలో ఉన్న భైరవుడి గుడికి చేరుకున్నాడు. వేపచెట్టు కిందకూర్చుని యాచించి తెచ్చుకున్న అన్నం గిన్నెలోంచి తినబోతూండగా అక్కడికి ఒక కుక్క వచ్చింది. శివయ్య ఒక ముద్ద తీసి కుక్కకు పెట్టాడు. అయితే, కుక్క దాన్ని ముట్టుకోకుండా ముందు కాళ్ళు పైకెత్తి\n\nదణ్ణం పెట్టింది. ఆ తరవాత తనతో రమ్మన్నట్టు నేలను దువ్వుతూ ముందుకూ వెనక్కూ నడవ సాగింది. శివయ్య అన్నం గిన్నెను జోలెలో వేసుకుని కుక్క వెంట బయలుదేరాడు. అది అతణ్ణి ఒక గుడిసె ముందుకు తీసుకు వెళ్ళింది. శివయ్య గుడిసెలోపలికి తొంగి చూశాడు.\n\nలోపల ఒక మధ్య వయస్కుడు కడుపు నొప్పితో బాధపడుతూ మెలికలు తిరిగి పోతు న్నాడు. రాగయ్య అతడి పేరు. పక్కనే కూర్చున్న అతడి భార్య విషయం చెప్పింది. వెంటనే శివయ్య సంచిలోంచి ఒక వేరును తీసి ఇచ్చి రాగయ్యను నమిలి మింగమన్నాడు. అతడలా చేసేప్పటికి కడుపునొప్పి చేత్తో తీసేసినట్టు మాయమయింది. భార్యాభర్తలిద్దరూ శివ య్యకు చేతులెత్తి మొక్కారు.\n\nశివయ్య చిన్నగా నవ్వుతూ, “ఇదేం పెద్ద విషయం కాదు. కడుపునొప్పికే కాదు. ఇతర రోగాలకు కూడా మా దగ్గర ఎన్నో చిట్కా వైద్యాలు ఉన్నాయి,\" అంటూ అక్కడి నుంచి గుడి వద్దకు వెళ్ళిపోయాడు.\n\nశివయ్య వైద్యం గురించి రాగయ్య దంప తులు ఊళ్ళో అందరికీ చెప్పడంతో ఆ సంగతి ఆనోటా ఈనోటా పడి భైరవపాలెంలో ప్రముఖ వైద్యుడుగా పేరు మోసిన బసవా చారికి చేరింది. అతడు ఆ మాటవిని మొదట ఆశ్చర్యపోయాడు. ఆ తరవాత, “రాగయ్య దగ్గర దమ్మిడీ ఆశించకుండా వైద్యం చేశా డంటే శివయ్య చాలా మంచివాడు కదా! మన బసవాచారి డబ్బున్న వాళ్ళకే కదా వైద్యం చేస్తాడు,\" అని జనం చెప్పుకుంటున్నది విని అసూయతో నిండిన ఆగ్రహానికి లోన య్యాడు. తిన్నగా గ్రామాధికారి వద్దకు వెళ్ళి, \"అపర ధన్వంతరిగా పేరు పొందిన శేషాచారి ప్రధాన శిష్యుణ్ణయిన నా వైద్యాన్ని ‘ఇచ్చింది మందు, తగ్గించిన వాడు వైద్యుడు' అన్నట్టుగా ఒక బిచ్చగాడి చిట్కా వైద్యంతో పోల్చి గ్రామ స్థులు నన్ను అవమాన పరుస్తున్నారు. దీనికి మీరే ఏదైనా పరిష్కారం చూడాలి,” అని చెప్పి వాపోయాడు.\n\nగ్రామాధికారి వెంటనే శివయ్యను పిలి పించి అర్హతలేకుండా వైద్యం చేసినందుకు మందలించాడు. ఆ తరవాత అతడి వైద్యాన్ని బసవాచారి వైద్యంతో పోల్చి కించపరచి నందుకు రాగయ్య దంపతులను బసవయ్యకు క్షమాపణలు చెప్పమన్నాడు.\n\nరాగయ్య దంపతులు అతడికి వెంటనే క్షమాపణలు చెప్పారు. అయితే, శివయ్య మాత్రం, “ఇందులో నా తప్పేముంది దొరా. మాకు పాటలు పాడటంతో పాటు ఎన్నో చిట్కా వైద్యాలు తెలుసు. మందులు కొన లేని వారికి మేము ఘనవైద్యులమే కదా. ఆ సంగతి నోరులేని కుక్కకు కూడా తెలియడం వల్లే సమయానికి నన్నక్కడికి తీసుకు వెళ్ళింది,” అన్నాడు అమాయకంగా.\n\nఆ మాటకు గ్రామాధికారి మండిపడి, “ఇల్లూ వాకిలీ లేని దేశద్రిమ్మరివి. పాపం అని ఇంత అన్నం పెడుతున్నాం. ఇప్పుడేమో కండకావరంతో కుక్కకున్న తెలివి కూడా మాకు లేదని మా ఎదుటే కారు కూతలు కూస్తున్నావా? ఈ ఊళ్ళో ఒక్కరూ ఇంత అన్నం ముద్ద పెట్టరు. ఆ కుక్క నీకు కూడు పెడుతుందేమో చూస్తాను,” అన్నాడు.\n\nఊరి పెద్దలు కూడా గ్రామాధికారి మాటకు వంతపాడుతూ, “బిచ్చగాడికి ఇంత పొగరు తగదు. ఆ కుక్కే వీణ్ణి కాపాడాలి,\" అంటూ అక్కడి నుంచి వెళ్ళిపోయారు.\n\nశివయ్య బెదిరిపోయాడు. ఇంటింటికీ క్షమాపణ చెప్పి, అన్నం పెట్టమని అడిగాడు. ఒక్కరూ ఇంత పెట్టలేదు. పొద్దుగూకుతూం డగా ఆకలి కడుపుతో భైరవుడి గుడి వద్దకు చేరి అలసటతో అలాగే పడుకుని నిద్ర పోయాడు.\n\nతెల్లవారినా వాడికి మెలకువ రాలేదు. ఉన్నట్టుండి ఒక కుక్క వాడి బట్టను పట్టు కుని గుంజడంతో లేచి అయోమయంగా చుట్టు పక్కల కలయ జూశాడు. కుక్క వెంట వచ్చిన ఆ ఊరికి చెందిన రత్నశెట్టి, పిండి వంటలుగల విస్తరిని కుక్క ముందుంచి “కాలభైరవా! ఆరగించు!\" అని దణ్ణం పెడుతు\n\nన్నాడు. అయితే, కుక్క దానిని ముట్టుకో కుండా శివయ్య బట్ట పట్టి గుంజుతున్నది.\n\nజరిగిందేమిటంటే-కాశీ యాత్రకు వెళ్ళి తిరిగి వచ్చిన రత్నశెట్టి ఆ రోజు ఉదయం కాలభైరవ విగ్రహానికి అర్చన చేయించాడు. పూజారి కాలభైరవాష్టకం చదివి, రత్నశెట్టి చేత ఒక కుక్కకు పూజ చేయించాడు. ఆకు నిండా పిండి వంటలు వడ్డించి కుక్కకు నైవేద్యంగా పెట్టమన్నాడు. ఆ కుక్క కడుపు నొప్పికి శివయ్య చేత వైద్యం చేయించుకున్న రాగయ్యది. అది ఆకువైపైనా చూడకుండా శివయ్య దగ్గరికి పరుగు తీసింది. దాన్ని వెంబడించి వెళ్ళిన వర్తకుడు, పూజారి, ఇతర గ్రామస్థులు అక్కడి దృశ్యం చూసి ఆశ్చర్య పోయారు.\n\nవర్తకుడు, “ఈ కుక్క నిజంగానే కాల భైరవుడి అంశగలదే. అహంకారంతో మనం వెలివేసిన శివయ్య ఆకలితో అలమటించడం చూసి సహించలేక వాణ్ణి తినమని పిలు స్తోంది,\" అంటూ, మరొక విస్తట్లో అన్నం వడ్డించి తినమని శివయ్య ముందుంచాడు.\n\nఅంతలో సంగతి తెలిసి గ్రామాధికారితో కలిసి అక్కడికి వచ్చిన బసవాచారి ఆ దృశ్యం చూసి దిగ్భ్రాంతి చెందాడు. సిగ్గుతో తల దించుకున్నాడు. ఆ తరవాత కొంతసేపు మౌనంగా ఆలోచించి గ్రామాధికారితో, “తెలివి, ప్రతిభ ఆశ్రయాన్ని బట్టి రాణిస్తాయి. శివయ్య వంటి దేశద్రిమ్మరి గాయకులు వీరుల చరిత్రను భద్రపరిచే వారిగా గౌరవించ తగ్గవారు. అదే విధంగా వాళ్ళ అనుభవ వైద్యాన్ని కూడా నాలాంటి వైద్యులు పరిశీ లించి వెలుగులోకి తీసుకురావాలి. అందుకు మీవంటి పెద్దల ఆదరణ చాలా అవసరం. అహంకారం కొద్దీ శివయ్యను నిందించినం దుకు సిగ్గుపడుతున్నాను. మూగదేవుడుగా నా కళ్ళు తెరిపించిన ఈ కాలభైరవానికి నమస్కరిస్తున్నాను,\" అంటూ కుక్కకు చేతులు జోడించాడు.\n\nగ్రామాధికారి తల పంకించాడు. శివయ్య చేతులెత్తి గ్రామాధికారితో సహా అక్కడ చేరిన వారందరికీ మొక్కాడు. అందరూ ఎంతగానో సంతోషించారు.",
            "book_page_end": 10,
            "story_id": "2008_12_02",
            "raw_genre_backup": "జానపద కథ",
            "normalized_genre_te": "జానపద కథ",
            "normalized_genre_code": "FOLK_TALE",
            "content_type": "STORY",
            "language": "TELUGU"
        },
        {
            "title": "మన కొండరైలు మార్గాలు",
            "book_page_start": 11,
            "pdf_page_start": 11,
            "pdf_page_end": 11,
            "author": "చందమామ బృందం",
            "genre": "వ్యాసం",
            "moral": "దేశంలోని కొండ రైలు మార్గాలు సాంకేతిక, సామాజిక అభివృద్ధికి ప్రస్ఫుటమైన ఉదాహరణలు.",
            "keywords": [
                "కొండ రైలు మార్గాలు",
                "డార్జిలింగ్",
                "నీలగిరి",
                "కల్కా-సిమ్లా",
                "వరల్డ్ హెరిటేజ్ సైట్"
            ],
            "characters": [],
            "locations": [
                "డార్జిలింగ్",
                "సిలిగురి",
                "మేట్టుపాళయం",
                "ఉదకమండలం (ఊటీ)",
                "కల్కా",
                "సిమ్లా",
                "భారతదేశం"
            ],
            "content": "మనదేశంలో ముఖ్యంగా మూడు కొండ రైలు మార్గాలు ఉన్నాయి. వాటిలో 1881లో ప్రారంభించబడ్డ డార్జిలింగ్ హిమాలయన్ రైల్వే మొట్టమొదటిది. అందమైన ఈ రైలు మార్గానికి 'టాయ్ ట్రైన్' అని పేరుపెట్టారు. ఈ నేరోగేజ్ (610 ఎం.ఎం.) రైలు మార్గం పశ్చిమ బెంగాల్లోని సిలిగురి నుంచి డార్జిలింగ్ వరకు వెళుతుంది. 100 మీ. ఎత్తులోని సిలిగురి నుంచి 2,200 మీ. ఎత్తయిన డార్జిలింగ్ వరకు 86 కి.మీ. దూరం వెళుతుంది. స్టీమ్ ఇంజన్ ఉపయోగించబడుతోంది. 1999 లో ఈ మార్గాన్ని ప్రపంచ వారసత్వ ప్రదేశాలలోకి తీసుకున్నారు.\n\nతమిళనాడులోని 46 కి.మీ. పొడవుగల మీటర్ గేజ్ సింగిల్ ట్రాక్ నీలగిరి మౌంటన్ రైల్వే 1908 లో పూర్తి చేయబడింది. 326 మీ. ఎత్తు నుంచి 2,203 మీ. ఎత్తు వరకు వెళుతూన్న ఈ కొండమార్గంలో ఆధునిక సాంకేతిక పరిజ్ఞానం వినియోగించబడింది. ఈ రైలు మార్గం మేట్టుపాళయం నుంచి ఉదకమండలం (ఊటీ) వరకు వెళుతుంది. దక్షిణాదిలోని నీలగిరి కొండల మీద నడిచే మన దేశంలోని ఏకైక 'ర్యాక్ రైల్వే' అయిన ఇది 2005 లో వరల్డ్ హెరిటేజ్ సైట్గా గుర్తించబడింది.\n\nఈ సంవత్సరం జూలై 7వ తేదీ కల్కా-సిమ్లా మౌంటన్ రైల్వేను యునెస్కో వరల్డ్ హెరిటేజ్ సైట్స్లోకి తీసుకున్నది. 19వ శతాబ్ది మధ్యలో నిర్మించబడ్డ 96 కి.మీ. సింగిల్ ట్రాక్ మార్గం ఇది. 1903లో నిర్మించబడ్డ 96.6 కి.మీ. పొడవైన రైలు మార్గం హిమాచల్ ప్రదేశ్ కల్కా నుంచి సిమ్లా వరకు వెళుతుంది. మన దేశంలోని కొండ రైలు మార్గాల విధానాన్ని సాంకేతిక పరిజ్ఞాన అభివృద్ధికి, విలువల పరిస్పరమార్పిడికి ప్రస్ఫుటమైన ఉదాహరణగా చెప్పవచ్చు. ఈ మూడు మార్గాలూ ఇవాళ సక్రమంగా నడుస్తున్నాయి.\n\n19వ శతాబ్దంలో జరిగిన రైలు మార్గాల అభివృద్ధి ప్రపంచ వ్యాప్తంగా వివిధ ప్రాంతాలలో ప్రగాఢమైన ఆర్థిక, సామాజిక అభివృద్ధికీ, మార్పులకూ ఎంతగానో దోహద పడింది.",
            "book_page_end": 11,
            "story_id": "2008_12_03",
            "raw_genre_backup": "వ్యాసం",
            "normalized_genre_te": "వ్యాసం",
            "normalized_genre_code": "ARTICLE",
            "content_type": "ARTICLE",
            "language": "TELUGU"
        },
        {
            "title": "శాంతా క్లజ్ ఉన్నాడా?",
            "book_page_start": 12,
            "pdf_page_start": 12,
            "pdf_page_end": 12,
            "author": "చందమామ బృందం",
            "genre": "సంస్కృతి/వ్యాసం",
            "moral": "మనిషిలో నమ్మకాన్నీ, విశ్వాసాన్నీ, ఆశలనూ నింపే శాంతాక్లజ్ సంప్రదాయం చాలా గొప్పది.",
            "keywords": [
                "శాంతాక్లజ్",
                "క్రిస్మస్",
                "వర్జీనియా ఓ హ్యాన్లాన్",
                "న్యూయార్క్ సన్",
                "నమ్మకం"
            ],
            "characters": [
                "వర్జీనియా ఓ హ్యాన్లాన్",
                "ఫ్రాన్సిస్ చర్చ్"
            ],
            "locations": [
                "న్యూయార్క్"
            ],
            "content": "శాంతాక్లజ్ పాశ్చాత్య సంప్రదాయం. అది మన దేశానికి సంబంధించినది కాదు. అయితే, శాంతాక్లజ్ అంటే మనమందరం కూడా ఇష్టపడతాం. అవును కదా! తెల్లటి పొడవైన గుబురుగడ్డంతో పెద్ద పొట్ట నిండుగా రకరకాల కానుకలతో హా... హో... హో... అంటూ నవ్వుతూ వచ్చే శాంతాక్లజ్ లేకుండా క్రిస్మస్ను ఊహించలేము. కొందరు పిల్లలయితే అతణ్ణి ఆప్యాయంగా క్రిస్మస్ తాతయ్య అని పిలుస్తారు కూడా!\n\n1897 లో 'న్యూయార్క్ సన్' పత్రికకు ఒక ఉత్తరం వచ్చింది:\n\n“డియర్ ఎడిటర్, నా వయసు ఎనిమిదేళ్ళు. నా స్నేహితులు కొందరేమో శాంతాక్లజ్ లేడని చెబుతున్నారు. నాన్నను అడిగితే, 'న్యూయార్క్ సన్' చూడు తెలుస్తుంది,\" అన్నాడు. మరి మీరే మంటారు. దయచేసి నాకు చెప్పండి. అసలు శాంతాక్లజ్ ఉన్నాడా? లేడా? -వర్జీనియా ఓ హ్యాన్లాన్”\n\nసంపాదక వర్గసభ్యుడు ఫ్రాన్సిస్ చర్చ్ ఆ ఉత్తరం చదివి చెప్పలేనంతగా చలించిపోయాడు. అమెరికన్ సివిల్ వార్ సమయంలో వార్ కరెస్పాండెంట్గా పనిచేయడం వల్ల భయంకరమైన బాధలను, చావులను ప్రత్యక్షంగా చూసినవాడతడు. శాంతాక్లజ్ ప్రాముఖ్యతను ఎరిగినవాడు గనక ఆ చిన్నారి ప్రశ్నకు చక్కటి సమాధానం ఇవ్వాలని నిర్ణయించాడు.\n\n“అవును, వర్జీనియా! శాంతాక్లజ్ ఉన్నాడు!\" అంటూ సంపాదకీయం పేజీలో పెద్ద అక్షరాలతో సమాధానం ఇచ్చాడు. దాన్ని చదివిన వారందరి మనసుల్లోనూ సంతోషపు గజ్జెలు మోగాయి. ఒక్క వర్జీనియా మాత్రమే కాదు. శాంతాక్లజ్ నిజంగా ఉండాలనే పలువురూ ఆశిస్తారు.\n\nమనిషిలో నమ్మకాన్నీ, విశ్వాసాన్నీ, ఆశలనూ నింపే శాంతాక్లజ్ సంప్రదాయం చాలా గొప్పది. నూతనోత్సాహం పొందడానికి మనమందరం కూడా శాంతాక్లజ్కు స్వాగతం పలుకుదాం!\n\nచందమామ కూడా శాంతాక్లజ్ను విశ్వసిస్తూ, ప్రియతమ పాఠకులకు క్రిస్మస్, నూతన సంవత్సర శుభాకాంక్షలు తెలియజేస్తున్నది.",
            "book_page_end": 12,
            "story_id": "2008_12_04",
            "raw_genre_backup": "సంస్కృతి/వ్యాసం",
            "normalized_genre_te": "వ్యాసం",
            "normalized_genre_code": "ARTICLE",
            "content_type": "ARTICLE",
            "language": "TELUGU"
        },
        {
            "title": "పాతాళదుర్గం-5",
            "book_page_start": 13,
            "pdf_page_start": 13,
            "pdf_page_end": 18,
            "author": "చందమామ బృందం",
            "genre": "ధారావాహిక/సాహసం",
            "moral": "నిజాయితీ, ధర్మం చివరకు విజయం సాధిస్తాయి. అహంకారం, అపకారం పతనానికి దారితీస్తాయి.",
            "keywords": [
                "రాక్షసుడు",
                "కుంతలదేశం",
                "కదంబదేశం",
                "రాకుమారి",
                "రాజద్రోహం"
            ],
            "characters": [
                "కుంభీరుడు",
                "కాలశంబరుడు",
                "ధూమకుడు",
                "సోమకుడు",
                "ఉగ్రసేనుడు",
                "శశికాంతుడు",
                "గంగాధరుడు",
                "కాంతిసేన"
            ],
            "locations": [
                "కొండ ప్రాంతం",
                "గుహలు",
                "కదంబదేశం",
                "కుంతలదేశం"
            ],
            "content": "[రాకుమారి కాంతిసేనను ఎత్తుకుపోయిన కుంభీరుడనే రాక్షసుడు, కొండప్రాంతం చేరి, గుహలో ప్రవేశించబోతూండగా కాలశంబరుడనే మాంత్రికుడి వల్ల గాయపడ్డాడు. చెట్టు మీదినుంచి ధూమకసోమకులు ఇదంతా గమనించారు. హఠాత్తుగా ఎక్కణ్ణుంచో ఒక బాణం వచ్చి, కాలశంబరుడికి తగిలింది. ఆ వెంటనే అతడూ, రాక్షసుడూ దాపులనున్న గుహల్లోకి పరిగెత్తారు. -తరవాత]\n\nకదంబ సైనికులు కొందరు, \"అడుగో, రాక్షసుడు! అడుగో, రాక్షసుడు!\" అని కేకలు పెడుతూ గుహల కేసి పరిగెత్తుకు రావటం, చెట్టు మీద వున్న ధూమక సోమకులు చూశారు. శత్రువుల కంటబడకుండా వుండేం దుకు వాళ్ళిద్దరూ మరింత గుబురుగా వున్న చెట్లకొమ్మల్లోకి ఎగబాకారు.\n\n“రాక్షసు డెక్కడ? వాడు పారిపోకుండా చుట్టుముట్టండి!\" అంటూ ఒక ఆశ్వికుడు కత్తి ఝళిపిస్తూ సైనికుల మధ్యకు వచ్చాడు. అతడు కదంబరాజు ఉగ్రసేనుడు.\n\nఅతణ్ణి చూస్తూనే సోమకుడు పళ్ళుకొరికి బాణం ఎక్కుపెట్ట బోయేంతలో, ధూమకుడు చప్పున అతణ్ణి వారిస్తూ, చెవిలో మెల్లిగా ఏమో చెప్పాడు. అంతలో నలుగురైదుగురు కదంబ సైనికులు ఉగ్రసేనుడి దగ్గిరకు పరిగెత్తు కుంటూ వచ్చి, “మహారాజా! రాక్షసుణ్ణిమేం గాయపరిచాం. ఇదుగో చూడండి, ఇక్కడ\n\nభూమ్మీద నెత్తురు గుర్తులు. కాని, వాడు చీకట్లో ఏదో గుహలోకి పారిపోయాడు,\" అన్నారు.\n\nఉగ్రసేనుడు సైనికులు తెచ్చిన కాగడా లలో ఒకటి తీసుకుని గుహల ముందు పచ్చిక మీద వున్న రక్తపు మరకలు చూశాడు. అవి చాలా చోట్ల కనిపించినై.\n\n“సేనానీ, ఈ రక్తం అంతా చూస్తూంటే ఇక్కడ ఏదో చిన్న యుద్ధం జరిగినట్టు కనబడుతున్నది. పగలు మనం ఈ ప్రాంతా లనే గదా కుంతలదేశ మంత్రికొడుకునూ, అతడి మిత్రుల్నీ వేటాడింది?\" అన్నాడు ఉగ్రసేనుడు.\n\nరాజు మాటలకు సేనానాయకుడు వణికి పోతూ, “అవును, మహారాజా! కుంతల మంత్రి కుమారుణ్ణి, అతడి అనుచరులనూ చంపిన ధూమకుడూ, సోమకుడూ అనే ఖైదీ లను మన సరిహద్దు కాపలా సైనికులు పట్టు కున్నది ఇక్కడే! ఆ హంతకు లిద్దర్నీ మన దూతలు ఆ దేశపు రాజుగారి పద్దకు తీసుకు పోయారు,” అన్నాడు.\n\n“ఆ దూతలు ఇంతవరకు తిరిగి రాలేదు. మన మాటలు ఆ రాజూ మంత్రీ ఎంతవరకు నమ్మారో మనకు తెలీదు. ఏది ఏమైనా, ఈ రాక్షసుడి బెడద ఒకటి ఇప్పుడు అకస్మాత్తుగా వచ్చి అడ్డుపడింది కాని, లేకపోతే ఆ కుంతల దేశాన్ని ఒక్కవారం రోజుల్లో సర్వనాశనం చేసివుండేవాణ్ణి,\" అన్నాడు ఉగ్రసేనుడు పళ్ళుకొరుకుతూ.\n\nసేనాని ఏమో అనబోయేంతలో దాపుల వున్న కొండవాగు ప్రాంతం నుంచి కలకలం వినిపించింది. ఉగ్రసేనుడు కత్తి పైకెత్తి, “రాక్షసుడు కొండవాగు దాటి కుంతల దేశంలో ప్రవేశించాడేమో వెతకండి. కొందరు ఈ గుహలన్నీ గాలించండి,” అని సైనికులను ఆజ్ఞాపించాడు.\n\nసైనికుల్లో కొందరు వాగు కేసి పరిగెత్త బోయేంతలో, వాగు వైపు నుంచి కొందరు కుంతలదేశ అశ్వసైనికులు, భయంకరంగా కేకలు పెడుతూ వచ్చి, కదంబ సైనికుల మీద పడ్డారు.\n\n“ఇది అధర్మయుద్ధం! దొంగదాడి! నే నెవరో తెలుసా, ఉగ్రసేన మహారాజును!\" అంటూ ఉగ్రసేనుడు సింహంలా గర్జించాడు.\n\n“అంత గొప్ప మహారాజుకు, ఈ కొండ గుట్టల్లో ఏం పని? అనుమతి లేకుండా వాగు దాటి కుంతలదేశంలో ప్రవేశించిన ప్రతి ఒక్కడూ మాకు శత్రువే. ప్రతిఘటించ కుండా లొంగిపోండి, లేకపోతే ప్రాణాలు దక్కవు, \" అంటూ కుంతల సైనికుల నాయ కుడు కత్తిదూసి, గుర్రం మీది నుంచి కింది కురికాడు.\n\nకదంబ సైనికులు తమ రాజు ముందు సోలుపుగా నిలబడి, ఈటెలు బారుచేశారు. కొందరు సాహసులు డాలూ కత్తీతో ముందు కురికి, కుంతల సైనికులను ఎదుర్కొన్నారు. ఉగ్రసేనుడు తన రక్షణకై దడిలా నిల్చున్న సైనికులను హెచ్చరిస్తూ, కొంచెం వెనక్కు పోయి, ఒక రాతి మీద నిలబడి, వాగు కవ తల ఇంకా శత్రు సైనికులేమైనా వున్నారేమో అని పరీక్షగా చూడసాగాడు.\n\nకుంతల, కదంబ సైనికుల మధ్య బాహా బాహి యుద్ధం భయంకరంగా సాగింది. కుంతల సైనికుల్ని కొండవాగు దాటేలా తరిమికొట్టాలని కదంబసైనికులు ప్రయత్ని స్తూంటే; కుంతల సైనికులు, వాళ్ళనూ వాళ్ళ రాజునూ చుట్టుముట్టి పట్టుకోవాలన్న పట్టుదలతో పోరసాగారు.\n\nఅంతలో తూర్పు దిక్కు తెల్లనైంది. చెట్టు కొమ్మల్లో దాక్కుని వున్న ధూమక సోమకు లకు, కొంచెం దూరంలో యుద్ధం చేస్తున్న రెండు పక్షాల సైనికులూ స్పష్టంగా కనబడ సాగారు.\n\n\"సోమూ, ఇదే మంచి అదను. ఆ పాపి ఉగ్రసేనుణ్ణి యమలోకానికి నువ్వు పంపు తావా? నన్ను పంపమన్నావా?\" అన్నాడు ధూమకుడు. అతడు మాట పూర్తి చేసేలోపలే, సోమకుడు బాణం ఎక్కు పెట్టాడు. “కంఠా నికి గురిచెయ్యి!\" అని హెచ్చరించాడు ధూమకుడు.\n\nసోమకుడు బాణం ఉగ్రసేనుడి కంఠానికి గురిచేసి వదిలాడు. కాని, అదే సమయంలో వాగు కవతల పెద్ద కలకలం బయలుదేర టంతో దానిని గమనించిన ఉగ్రసేనుడు ఆత్రుతగా నిల్చున్న రాతి మీది నుంచి ఒక్క గెంతున కిందికి ఉరికాడు. సోమకుడు వదిలిన బాణం గురితప్పి, రాజు కంఠంలో కాకుండా, భుజంలో బలంగా నాటుకున్నది. బాణం దెబ్బకు ఉగ్రసేనుడు కెవ్వుమంటూ అరిచి కింద పడిపోయాడు. అతడి సైనికులు తమ రాజు కేదో ప్రమాదం కలిగిందని తెలుసు కుని, ఒక్క సారిగా వెనుదిరిగారు. అది\n\nఅదనుగా తీసుకుని కుంతల సైనికులు వాళ్ళను ఈటెలతో వెన్నుపాట్లు పొడవసాగారు. అంతలో వాగు వైపు నుంచి, దిక్కులు పిక్క టిల్లేలా ఒక కంఠస్వరం గంభీరంగా విని పించింది: “పారిపోయే శత్రువులను చంప వద్దు! చుట్టుముట్టి బంధించండి!”\n\nకుంతల సైనికులు వెనుదిరిగి చూశారు. మంత్రి గంగాధరుడు కొంతమంది ఆశ్విక సైనికులతో వేగంగా ఆ ప్రదేశానికి వస్తూ వాళ్ళకు కనిపించాడు. జై జై నినాదాలు మార్మోగినై. కదంబ సైనికులు చుట్టుముట్ట బడి క్షణాలలో నిరాయుధులు చేయబడ్డారు. రాజు ఉగ్రసేనుడు బాధతో నేల మీద అటూ ఇటూ దొర్లసాగాడు.\n\nగంగాధరుడు గుర్రం దిగి, సైనికులు దారి ఇవ్వగా, ఉగ్రసేనుణ్ణి సమీపించి, “ఎవరీ తడు? ఓహో, ఉగ్రసేన మహారాజుగారా? ఆశ్చర్యంగా వుంది. సభాభవనంలో కనకపు సింహాసనాన్ని అధిష్ఠించి వుండవలసినవారు, ఈ అరణ్యం మధ్య కటిక నేల మీద పడి ఇలా దీనుడిలా దొర్లు తున్నారేం?” అన్నాడు ఆశ్చర్యం నటిస్తూ.\n\nగంగాధరుడి మాటలు వింటూనే, ఉగ్రసే నుడు లేచి కూర్చోబోయి బాధతో పెద్దగా మూలిగాడు. ఇద్దరు కుంతల సైనికులు ముందుకు వచ్చి, అతణ్ణి చేతులు పట్టుకు లేపి నిలబెట్టారు. సోమకుడు వదిలిన బాణం ఇంకా అతడి భుజంలో అలా గుచ్చుకునే వున్నది.\n\nగంగాధరుడు ఆ బాణం కేసి వేలు చూపుతూ, \"మహారాజా! ఈ మాత్రానికే ఇంతగా బాధ పడిపోతున్నారా? మీరు ప్రయోగించిన అంబు వెన్నులో తగిలినా లెక్కచేయకుండా మా భద్రుడు ముప్ఫైకోసుల దూరం సునా యాసంగా ప్రయాణం చేసి, మా రాజధాని చేరాడు. రాజవైద్యుడు శస్త్రం చేసి అతికష్టం మీద అంబు బయటికి లాగుతూంటే, ఆ బాధలోనూ నవ్వుతూ నిన్న ఈ ప్రాంతాల జరి గిన విశేషాలు చెపుతూ వుండిపోయాడు,” అన్నాడు.\n\nభద్రుడి పేరూ, అతడికి వెన్నులో తగిలిన బాణం సంగతీ వింటూనే, ఉగ్రసేనుడు పిచ్చి వాడిలా నలుమూలలకూ చూడసాగాడు. ఆ క్షణంలో అతడికి ప్రాణభయం పట్టుకున్నది. తన కొడుకును చంపినందుకు, మంత్రి గంగాధరుడు తనను కత్తితో నిలువునా చీల్చి వేస్తాడని అతడు వణికిపోసాగాడు. కాని, గంగాధరుడు చిరునవ్వు నవ్వుతూ ఒకడుగు ముందరకు వేసి, ఉగ్రసేనుణ్ణిపట్టుకునివున్న సైనికులకు అతణ్ణి రాతి మీద కూర్చోబెట్ట వలసిందిగా ఆజ్ఞాపించి, “మహారాజా, ఇంత పుత్రశోకంలో కూడా నేను తమకు హాని తలపెట్టి మాత్రం ఇక్కడకు రాలేదు. నా కుమారుడు శశికాంతుడి శవం కనబడేంత వరకూ, నేను అతడు మరణించాడంటే నమ్మను. అదే విధంగా జయంతుడూ బతికే వున్నాడనుకుంటున్నాను. మీ ద్రోహానికి వాళ్ళెప్పుడో తప్పక పగ తీర్చుకుంటారు, \"\" అన్నాడు.\n\nఉగ్రసేనుడు దీనవదనంతో, గంగాధరుడి కేసి చూస్తూ, “మహామంత్రీ! నిన్న ఉదయం నిద్రలేస్తూనే ఏ పాపిష్ఠిముఖం చూశానో, అన్నీ కష్టాలే. ఇక్కడికి వేటకై వచ్చి, ఘోరాతి ఘోరమైన పాపకార్యం చేశాను. రాత్రికుమా ....\"\n\nఉగ్రసేనుడు మాట మధ్య ఆగి పోయాడు. మంత్రి గంగాధరుడు, ఉగ్రసేనుడు కూర్చున్న రాతికేసి ఒకడుగు వేసి, చప్పున వంగి, అక్కడ వున్న ఏదో ఒక వస్తువును చేతిలోకి తీసుకుని, దాన్ని పరీక్షించి చూస్తూ, “ఏమిటిది? ఎవడో రాక్షసుడి కొమ్ము! నెత్తురింకా ఎండిపోలేదు. ఇక్కడి గుహల్లో రాక్షసులున్నారని నేనెన్నడూ వినలేదే!” అన్నాడు ఆశ్చర్యంగా.\n\nఉగ్రసేనుడు, గంగాధరుడి చేతిలో వున్న కొమ్ము కేసి చూస్తూ, \"మహామంత్రీ! ఆ రాక్షసుడే రాత్రి నా కుమార్తెను కోటలో నుంచి అపహరించుకు పోయాడు. వాణ్ణి తరుముతూ నేనీ ప్రాంతానికి వచ్చాను. వాడితో నేను ముఖాముఖి తలపడింది లేదు. వాడి కొమ్ము ఎవరు తెగనరికి వుంటారు?” అన్నాడు నివ్వెరపోతూ.\n\nఉగ్రసేనుడి కుమార్తె అయిన కాంతిసేన అపహరణ గురించి గంగాధరుడు ఇంతవరకూ వినివుండలేదు. ఆ సంగతి వింటూనే అతడికి ఉగ్రసేనుడి మీద ఎంతో జాలి కలిగింది. వెంటనే అతడు చేయెత్తి తనతోపాటు వచ్చిన వైద్యుణ్ణి దగ్గిరకు పిలిచి, ఉగ్రసేనుడి భుజంలో దిగివున్న బాణాన్ని చూపుతూ, “నీ చేతనైనంతలో మహారాజుకు బాధ లేకుండా, ఆ బాణాన్ని బయటికి లాగు,\" అని చెప్పి, ఉగ్రసేనుడితో, \"మహారాజా! నా కుమారుడు గాయపడి ఈ ప్రాంతాల ఎక్కడో దొరకవచ్చు నన్న గట్టి నమ్మకంతో, మా రాజవైద్యుడి శిష్యుణ్ణి వెంటబెట్టుకు వచ్చాను,” అని చెప్పాడు.\n\nయువవైద్యుడు క్షణాల మీద ఉగ్రసేనుడి భుజంలో దిగివున్న బాణాన్ని బయటికి లాగి, గాయానికి కట్టుకట్టాడు. గంగాధరుడు ఆ బాణాన్ని చూస్తూనే, ఆశ్చర్యపోయి ఏమో అనబోయేంతలో, పక్కన వున్న సైనికనాయ కుడు అతడితో రహస్యంగా ఏదో చెప్పాడు. గంగాధరుడు మరింత ఆశ్చర్యపోతూ, “మహా రాజా! మిమ్మల్ని గాయపరచినవాళ్ళూ, రాక్షసుడి కొమ్ము నరికినవాళ్ళూ ఒకరే. పితృ భ్రాతృ హంతకులని మీరు మా వద్దకు పంపిన ధూమకసోమకులకు, మా సరిహద్దు కాపలా నాయకుడు. మీ దూతల నుంచి తీసుకున్న బాణాలు ఇచ్చాడు. ఇదిగో, చూడండి, మీ రాజచిహ్నం,\" అంటూ బాణాన్ని ఉగ్రసేనుడికి చూపించాడు.\n\n“మహామంత్రీ! వాళ్ళిద్దరూ హంతకుల వునో కాదో నాకు తెలియదు, కాని, ముమ్మా టికీ రాజద్రోహులు! వాళ్ళీ ప్రాంతాలనే ఎక్కడో పొంచిపుండి వుంటారు,” అంటూ ఉగ్రసేనుడు తన సైనికుల కేసి తిరిగి, “ఆ రాజద్రోహుల్ని వెతకండి!\" అని ఆజ్ఞాపిం చాడు.\n\nగంగాధరుడు సైనికులను ఆగమని హెచ్చ రించి, \"మహారాజా! ఇక్కడ ఆజ్ఞలివ్వవలసిన వాణ్ణి నేను, మీరు కాదు. నా కుమారుడైన శశికాంతుడు ఏమైనదీ తెలిసేవరకూ మీరంతా, శతభానుమహారాజుగారి బందీలు,\" అని చెప్పి కుంతల సైనిక నాయకుడి కేసి తిరిగి, \"మన సైనికుల చేత ఈ గుహలూ, అరణ్య ప్రాంతమంతా ఆ ధూమక సోమకుల కోసం వెతికించు. శతభాను మహారాజరు అభయ మిచ్చారని మన సైనికులు కేకలు వేస్తూ పోతే, వాళ్ళిద్దరూ దాగినచోటు నుంచి బయట పడవచ్చు,” అన్నాడు.\n\nఆ మాటలు విన్న ధూమక సోమకులు పరమానందం చెందారు. అమితోత్సాహంతో చెట్టు చిఠారు కొమ్మల మీద నిలబడి, “శత భాను మహారాజుకూ, జై!\" అంటూ ఒక పెద్ద కేకపెట్టి, కొమ్మమీంచి కొమ్మ మీదికి కోతుల్లా ఎగిరి, నేల మీదికి రివ్వున ఒక్క దూకు దూకేశారు.\n-(ఇంకావుంది)",
            "book_page_end": 18,
            "story_id": "2008_12_05",
            "raw_genre_backup": "ధారావాహిక/సాహసం",
            "normalized_genre_te": "ధారావాహిక కథ",
            "normalized_genre_code": "SERIAL_STORY",
            "content_type": "STORY",
            "language": "TELUGU"
        },
        {
            "title": "ధర్మమార్గం",
            "book_page_start": 19,
            "pdf_page_start": 19,
            "pdf_page_end": 24,
            "author": "గుండ్రాతి సుబ్రహ్మణ్యంగౌడు",
            "genre": "బేతాళ కథ",
            "moral": "స్వార్థాన్ని విడనాడి, ధర్మమార్గాన్ని అనుసరిస్తేనే సుఖశాంతులు లభిస్తాయి. ధర్మాన్ని అనుసరించేవాడు అనుకోకుండానే మేలు పొందుతాడు.",
            "keywords": [
                "విక్రమార్కుడు",
                "బేతాళుడు",
                "దండధరుడు",
                "రత్నాంగి",
                "కులమైత్రి"
            ],
            "characters": [
                "విక్రమార్కుడు",
                "బేతాళుడు",
                "దండధరుడు",
                "రత్నాంగి",
                "భల్లూకదమనుడు",
                "గోమాంగో"
            ],
            "locations": [
                "దండకారణ్యం",
                "జంగిణి తెగ గూడెం",
                "గండోలి తెగ"
            ],
            "content": "పట్టువదలని విక్రమార్కుడు చెట్టువద్దకు తిరిగివెళ్ళి, చెట్టుపై నుంచి శవాన్ని దించి భుజాన వేసుకుని, ఎప్పటి లాగే మౌనంగా శ్మశానం కేసి నడవ సాగాడు. అప్పుడు శవంలోని బేతాళుడు, “రాజా, ఎవరి మీద పగ సాధించ డానికి నువ్విలా శ్రమపడుతున్నావో నాకు తెలియదు. అయితే, పగ, ప్రతీకారం అంటూ కిరాతక చర్యలకు పూనుకునే పరమదుష్టులు సైతం ఒక్కొక్క సారి వాటన్నిటికీ తిలోదకాలిచ్చి, శత్రువు లతో చేతులు కలపడానికి పూనుకుం టారు. అలాంటి నిర్ణయం తీసుకున్న దండోద్ధండుడనే బోయనాయకుడి కథ చెబుతాను, శ్రమ తెలియకుండా, విను,” అంటూ ఇలా చెప్పసాగాడు:\n\nదండకారణ్యం తూర్పు భాగంలో నివసించే జంగిణి తెగకు చెందిన యువతులు కొందరు గూడానికి దూరంగా వేటకు వెళ్ళారు. వేటధ్యాసలో తన జట్టుకు దూరమైపోయి ఒంటరిగా కుందే లును వెంటాడుతున్న రత్నాంగి అనే యువ తికి అకస్మాత్తుగా శత్రువులైన గండోలి తెగకు చెందిన ఒక యువకుడు ఎదురయ్యాడు.\n\nఇరు తెగలకు చెందినవారు ఒకరికొకరు ఎదురుపడితే పోరాటం తప్పదు. చంపడమో చచ్చిపోవడమో జరగాలి. అంతేగాని, ఏ ఒక్కరూ వెనక్కు తగ్గడం ఉండదు. అలాంటిది రత్నాంగి బాణం ఎక్కుపెడితే ఆ యువకుడు ఏమాత్రం చలించకుండా చిరునవ్వుతో ఆమె వైపే చూస్తూండి పోయాడు.\n\n“ఏమిటా వెకిలి చూపు? ప్రాణాల మీద ఆశ లేదా?” అని అడిగింది రత్నాంగి కోపంగా.\n\n“అపురూప సౌందర్యరాశివైన నిన్ను చూడ్డంతో నా జన్మ ధన్యమయింది. నీ చేతిలో మరణిస్తే నాకు స్వర్గమే!” అన్నాడా యువకుడు అదే చిరునవ్వుతో.\n\nఅతడి పొగడ్తకు విస్మయం చెందిన రత్నాంగి ఎక్కుపెట్టిన బాణాన్ని వదలకుండా అలాగే నిలబడిపోయింది.\n\n“నీ పేరు రత్నాంగి అని నాకు తెలుసు. నా పేరు దండధరుడు. నిన్ను ఇష్టపడుతు న్నాను. నీకూ ఇష్టమైతే రేపు ఇదే సమయానికి ఇక్కడికిరా,\" అంటూ ఆ యువకుడు సమా ధానం కోసం ఎదురు చూడకుండా మర్రి ఊడల్ని పట్టుకుని ఊగుతూ వేగంగా వెళ్ళిపోయాడు.\n\nరత్నాంగి గూడెం కేసి బయలుదేరింది. అయినా ఆమె మనసులో దండధరుడి రూపం, మాటలు మళ్ళీ మళ్ళీ కదలాడసాగాయి.\n\nనాలుగు రోజుల తరవాత రత్నాంగి దండధరుణ్ణి వెతుక్కుంటూ వెళ్ళింది. అతడ క్కడ ఉండడం చూసి, \"ఎన్ని రోజుల నుంచి ఇక్కడే ఉన్నావు?\" అని అడిగింది.\n\n“ఇప్పుడే వచ్చాను. నీ మనసులో నేను ఉన్నానని గ్రహించడానికి, అర్థం చేసుకోవ డానికి ఈ సమయం నీకు అవసరమని నేను ముందే ఊహించాను,” అన్నాడు దండధరుడు.\n\nఆ మాటకు మరింత ఆశ్చర్యపోయి రత్నాంగి సిగ్గుతో తలవంచుకున్నది. ఆ తరవాత ఇద్ద రికీ మాటా మాటా కలిసింది. కొంత సేప య్యాక, “మనం పెళ్ళి చేసుకుందామా?” అని అడిగాడు దండధరుడు.\n\n\"మన పెళ్ళి ఇరు తెగల మధ్య చిచ్చురేపు తుందేమోనని భయంగా ఉంది,\" అన్నది రత్నాంగి.\n\n“రెండు తెగలనూ కలపవచ్చునని ఎందుకు అనుకోకూడదు?” అని ఎదురుప్రశ్నవేశాడు దండధరుడు.\n\n“అందుకు మొదట సాహసం చెయ్యాలి. నీకు అంత ధైర్యం ఉన్నదా?” అని అడిగింది రత్నాంగి.\n\n\"నాకున్న ధైర్యం ఏపాటిదో నువ్వే స్వయంగా చూస్తావుకదా?\" అంటూ అతడు ముఖానికి మసి పూసుకుని తలపై కాకి ఈకల కిరీటం పెట్టుకుని అచ్చు జంగిణి తెగ యువకుడిలా తయారై ఆమె వెంట గూడానికి బయలుదే రాడు. రత్నాంగి తోడుగా ఉండడంతో అతణ్ణి ఎవరూ అనుమానించలేదు. రాత్రి కావడంతో రత్నాంగి ఇంట్లోనే పడుకున్నాడు.\n\nరెండు జూముల తరవాత ఏదో అలకిడి కావడంతో రత్నాంగి నిద్ర లేచి చూస్తే దండధ రుడు మెల్లగా తలుపు తెరుచుకుని వెలు పలికి వెళ్ళడం గమనించింది. వెనకగా కొద్ది దూరంలో చప్పుడు కాకుండా అతణ్ణి అను సరించి వెళ్ళింది. దండధరుడు తిన్నగా గుడిలోకి వెళ్ళి జంగిణి కులదేవత వీరమ్మ చేతిలోని ఢమరుకాన్ని దొంగిలించడం చూసి, ఆశ్చర్యపోయి, “నాతో ప్రేమ నటించింది ఇందుకా?” అని అడిగింది కోపంగా.\n\n“దుష్టశక్తి ప్రభావంతో మా గూడెంలోని ప్రజలు విషజ్వరంతో బాధపడుతూ ప్రాణాలు పోగొట్టుకుంటున్నారు. వీరమ్మ చేతిలోని ఢమరుకం తెచ్చి ఊరంతా మోగిస్తే దుష్టీశక్తి నశించి జ్వరాలు తగ్గిపోతాయని కులపెద్దలు చెప్పారు. ఆ పని చేసుకుని రమ్మని నూ అయ్య కన్ను పంపాడు. వీరమ్మఢమడుకం తీసుకుపోవాలన్న ఉద్దేశంతో నిన్ను వంచిం చిన మాట వాస్తవమే. కాని ఇప్పుడు నిన్ను నేను నిజంగానే ఇష్టపడుతున్నాను. నన్ను నమ్ము,\" అన్నాడు దండధరుడు.\n\nఅతడు నిజమే చెబుతున్నాడని రత్నాంగి నమ్మింది కాని అంతలోనే గూడెం యువ కులు కొందరు అక్కడికి వచ్చి వారిని బంధించి కులపెద్ద వద్దకు లాక్కుపోయారు.\n\nమరునాడు గూడెం జనుల మధ్య కుల పెద్ద భల్లూక దమనుడి ఎదుట నేరవిచారణ ఆరంభమయింది. గుడి పూజారి గోమాంగో, \"రత్నాంగీ, శత్రువు మాయ మాటలకు లొంగి అతడికి ఆశ్రయమిచ్చి కులద్రోహానికి పాల్ప డ్డావు. నేరం అంగీకరిస్తున్నావు కదా?” అని అడిగాడు.\n\n\"కండోలి తెగవారితో శత్రుత్వం కన్నా, మైత్రి ప్రయోజనకరమని నాకు అనిపిం చింది. అందుకే ఇతడితో పరిచయం పెంచు కున్నాను,” అన్నది రత్నాంగి.\n\n\"గండోలి తెగతో స్నేహమో, వైరమో నిర్ణ యించవలసింది నువ్వు కాదు. మన కుల పెద్ద. ఆయన అధికారాన్ని ధిక్కరిస్తున్నావా?” అని గద్దించి అడిగాడు పూజారి.\n\n“కులపెద్ద అధికారాన్ని ధిక్కరించేటంతటి దాన్ని కాను. అయినా ఆకాంక్షలు మొదట ప్రజలలో కలిగితే, వాటికి అనుగుణంగా ప్రభువులు నిర్ణయాలు తీసుకోవడం అరుదైన విషయం కాదు కదా? నేను చేసిన ప్రయత్నం తొలి అడుగు మాత్రమే. అది దూర ప్రయాణా నికి ఆరంభం కావాలన్నదే నా ఆశ,” అన్నది రత్నాంగి వినయంగా.\n\n“తప్పు చేసి సమర్థించు కోవడానికి ప్రయత్నిస్తున్నావు. నిన్ను నేరస్థురాలిగానే పరిగణిస్తున్నాను,” అంటూ పూజారి, దండధ రుడి కేసి తిరిగి, “శత్రు గూడానికి చెందిన నువ్వు మా కులదేవత చేతిలోని ఢమరుకం దొంగిలించ ప్రయత్నించి ఆలయాన్ని అపవిత్రం చేశావు. నువ్వు నేరస్థుడివి. అవునా?” అని నిలదీశాడు కోపంగా.\n\n“మీ అనుమతి లేకుండా మీ గూడానికి రావడం, కులదేవత ఢమరుకాన్ని తీసుకోవ డానికి ప్రయత్నించడం మీ దృష్టిలో నేరాలే. అయితే, నా మాటను కూడా కొంచెం ఆలకిం చండి. వీరమ్మ తల్లి మహిమాన్వితమైన ఢమరుకం వల్ల కలిగే ప్రయోజనాన్ని మా గూడెం ప్రజలకు కూడా కలిగించి, ఆపదలో ఉన్న వారిని కాపాడి, దానిని మళ్ళీ యథా స్థానానికి చేర్చాలన్నదే నా ప్రయత్నం. ఆ వీరమ్మ తల్లి-అడవిబిడ్డలైన మాకూ తల్లి కాదా? అందువల్ల నా ప్రయత్నం తప్పు కాదని తమరు దయతో గ్రహించాలి,” అన్నాడు దండధరుడు.\n\nగోమాంగో కులపెద్ద కేసి తిరిగి, “శత్రువు మన గూడెంలో అడుగు పెట్టడం మొదటి తప్పు. కులదేవత గుడిలోకి అన్యులు ప్రవే శించ కూడదన్నది మన కులకట్టు. గుడిలోకి ప్రవేశించడమే కాక, ఢమరుకాన్ని దొంగిలించ డానికి ప్రయత్నించడం మహాపరాధం. అలాంటి నేరాలకు పాల్పడ్డ దండధరుడికి సాయపడ్డ రత్నాంగి కులద్రోహి ఇరువురికీ మరణ దండన విధించడమే న్యాయం. అది మిగతా వారికి తగు హెచ్చరిక గానూ ఉంటుంది,\" అంటూ ముగించాడు.\n\nకులపెద్ద తీర్పుకోసం అందరూ నిశ్శ బ్దంగా ఎదురు చూడసాగారు. కులపెద్ద కొంతసేపు మౌనంగా ఆలోచించి, “పూజారి వాదంలో న్యాయం ఉన్నది. కాదనను కాని, రత్నాంగి, దండధరుల మాటల్లో అంతకు మించిన ధర్మం ఉన్నది. రెండు తెగలకూ సుఖశాంతులు సమకూర్చే విశాల ప్రయో జనం ఉన్నది. వారిని శిక్షిస్తే ధర్మం నశిస్తుంది. అది అందరికీ హాని కలిగిస్తుంది. అందువల్ల వాళ్ళను క్షమించడమేగాక వాళ్ళిరివురికీ వివాహం జరిపించాలనుకుంటున్నాను,\" అన్నాడు.\n\nగుమికూడిన ప్రజలు కులపెద్ద తీర్పును ఎంతగానో హర్షించారు. గండోలి కులపెద్దకు ఈ సంగతి తెలియజేయడానికి భల్లూకదమ నుడు దూతను పంపాడు.\n\nదూత చెప్పిన విషయం విన్నవెంటనే గండోలి కులపెద్ద దండోద్దండుడు తీవ్ర దిగ్భ్రాంతికిలోనయ్యాడు. ఆ తరవాత తేరు కుని నిదానంగా ఆలోచించసాగాడు: అందరూ అనుకుంటూన్నట్టు దండధరుడు గండోలి తెగకు చెందినవాడు కాడు. జంగిణి కుల పెద్ద భల్లూకదమనుడి ఒక్కగానొక్క కొడుకు. దండోద్దండుడు పరమ దుర్మార్గుడు. ఒకనాడు కులపెద్దతో సహా జంగిణి తెగకు చెందిన యువకులు వేటకు వెళ్ళిన సమయం చూసి అతడు ఆ గూడెంపై ఏనుగుల మందను ఉసి గొల్పాడు. పిల్లలూ, వృద్ధులూ దిక్కుతోచని భయాందోళనలలో ఉన్న సమయంలో కులపెద్ద నివాసంలో జొరబడి పసిబిడ్డగా ఉన్న కులపెద్ద కొడుకును దొంగిలించాడు. ఏనుగుల దాడిలో పలువురు మరణించడం వల్ల తన బిడ్డ కూడా చనిపోయి ఉంటాడని భల్లూకదమనుడు భావించాడు. అయితే దండోద్ధండుడు బిడ్డను తెచ్చి దండధరుడని పేరు పెట్టి పెంచాడు.\n\nఇప్పుడు ప్రమాదకరమైన పని అప్పగించి పంపాడు. అయితే అనూహ్యమైన భల్లూకడము నుడి నిర్ణయం అతణ్ణి ఆశ్చర్యచకితుణ్ణి చేసింది.\n\nవెంటనే అతడు గండోలి గూడెం ప్రజలను సమావేశపరచి, “ఇక నుంచి మనం జంగిణి తెగతో మైత్రిని పాటించాలి. దానికి నాందిగా లేపు సాయంకాలం జరగనున్న చత్నాంగి- దండధరుల వివాహానికి మనమందరం హాజరు కావాలి!\" అని ప్రకటించాడు.\n\nబేతాళుడు ఈ కథ చెప్పి, \"రాజా, రత్నాంగి- దండధరుల మాటల్లోని వాస్తవం గ్రహించడం వల్ల భల్లూకదమనుడి ఆలోచనాధోరణిలో మార్పు రావడంలో ఆశ్చర్యంలేదు. అయితే, పరమ దుర్మార్గుడైన దండోద్ధండుడు శత్రుత్వం విడనాడడం వింతకదా? తను పెంచిన కొడుకు మీది మమకారం కారణంగా అతడిలో ఈ మార్పు వచ్చిందా? లేక తన గూడెం ప్రజలను విషజ్వరాల బారి నుంచి కాపాడాలని ఈ నిర్ణయం తీసుకున్నాడా? ఈ సందేహాలకు సమాధానం తెలిసి కూడా చెప్పకపోయావో నీ తల పగిలిపోతుంది,” అన్నాడు.\n\nదానికి విక్రమార్కుడు, “దండోద్ధండుడిలో మార్పు రావడానికి ఈ రెండూ కారణాలు కావు. ప్రధానమైన కారణం మరొకటి ఉన్నది. చిరకాల వైరం తరవాత అతడికో మహత్తర సత్యం తెలియవచ్చింది. భల్లూకదమనుడు ధర్మమార్గాన్ని అనుసరించడం వల్ల అతడికి గొప్ప మేలు జరిగింది. దాని ద్వారా అతడు తనకు తెలియకుండానే తన కొడుకును రక్షిం చుకున్నాడు. దండోద్దండుడికి ప్రత్యక్షంగా ఈ విషయం రుజువయింది. సుఖశాంతులతో జీవించాలంటే ధర్మ మార్గమే సరైనదని గ్రహిం చాడు. తనూ ధర్మమార్గంలో నడవాలను కున్నాడు. ఎందుకు ఏర్పడిందో కూడా తెలి యని చిరకాల వైరం ఇంకా కొనసాగించడం వల్ల వినాశనం తప్ప గురివిందంత ప్రయో జనం ఒరగబోదని గ్రహించాడు. అందువల్లే శత్రుత్వం మాని స్నేహహస్తం అందించడానికి సంసిద్ధుడయ్యాడు,” అన్నాడు.\n\nరాజుకు ఈ విధంగా మౌనభంగం కలగగానే, బేతాళుడు శవంతో సహా మాయమై, తిరిగి చెట్టెక్కాడు.\n(కల్పితం)\n[ఆధారం : గుండ్రాతి సుబ్రహ్మణ్యంగౌడు రచన]",
            "book_page_end": 24,
            "story_id": "2008_12_06",
            "raw_genre_backup": "బేతాళ కథ",
            "normalized_genre_te": "బేతాళ కథ",
            "normalized_genre_code": "BETAALA_KATHA",
            "content_type": "STORY",
            "language": "TELUGU"
        },
        {
            "title": "చందమామ కబుర్లు: వెగటు పుట్టిస్తున్న చాక్లెట్",
            "book_page_start": 25,
            "pdf_page_start": 25,
            "pdf_page_end": 25,
            "author": "చందమామ బృందం",
            "genre": "వ్యాసం/విచిత్రం",
            "moral": "చాక్లెట్ వ్యసనం జీవితాన్ని కష్టతరం చేస్తుంది. ఆహార అలవాట్ల విషయంలో జాగ్రత్త అవసరం.",
            "keywords": [
                "చాక్లెట్",
                "ఫుడ్ ఫోబియా",
                "రెబెక్కా స్కోవ్ క్రాఫ్ట్",
                "పాట్నా",
                "మరణానంతర విందు"
            ],
            "characters": [
                "రెబెక్కా స్కోవ్ క్రాఫ్ట్",
                "ఫుల్జారియా కున్వర్"
            ],
            "locations": [
                "లండన్",
                "ఇగ్లాండు",
                "పాట్నా"
            ],
            "content": "**వెగటు పుట్టిస్తున్న చాక్లెట్**\nచాక్లెట్లంటే ఇష్టపడని పిల్లలు ఎవరుంటారు? లండ నుకు చెందిన రెబెక్కా స్కోవ్ క్రాఫ్ట్ బ్రేక్ ఫాస్ట్, లంచ్, డిన్నర్ మూడూ చాక్లెట్లతోనే సాగిస్తోంది! ఎందుకంటే ఆమె చాక్లెట్లు తప్ప మరేమీ తినజాలదు. ఆమెకు విచిత్రమైన ‘ఫుడ్ ఫోబియా' ఉంది. ఇగ్లాండులో ఒక్కొక్క స్కూల్లోనూ ఒక్కొక్క విద్యార్థిని ఇలాంటి జబ్బు పీడి స్తోందని అక్కడి డాక్టర్లు చెబుతున్నారు. అయితే, అందరూ చాక్లెట్లే తినడం లేదనుకోండి. రెబెక్కా బ్రేక్ ఫాస్ట్ రోజూ 15 స్క్వయర్స్ కుకింగ్ చాక్లెట్ తింటోంది (బార్లుగా వచ్చేవి కావు). మధ్యాహ్నం 10 చాక్లెట్ ఫింగర్స్ తీసుకుంటుంది. కరిగించిన చాక్లెట్లో కలిపి ఉంటే మాత్రమే 'రైస్ క్రిస్పీస్' తింటుంది. చాక్లెట్ అంటే వెగటు పుట్టిస్తోందనే రెబెక్కా “చాక్లెట్ నా జీవితాన్ని కష్టతరంగా చేస్తోంది,\" అంటోంది.\n\n**మరణించడానికి ముందే విందు**\nకుటుంబంలో ఎవరైనా మరణించినప్పుడు కర్మకాండ పూర్తయ్యాక బంధుమిత్రులకు భోజనం పెట్టడం హిందూ కుటుంబాలలో ఒక సంప్రదాయం. వృద్ధులు మరణించినప్పుడయితే ఇది మరీ ముఖ్యంగా పాటిస్తారు. పాట్నాకు చెందిన ఫుల్జారియా కున్వర్ అనే ఒక ధనిక వృద్ధురాలు తన మరణానంతరం తన స్మృత్యర్థం విందు ఏర్పాటు చేస్తారో, లేదో అన్న అనుమానంతో ఉన్నప్పుడే గొప్ప విందుకు ఏర్పాటు చేసింది. తన గ్రామంలోనూ, చుట్టు పక్కల గ్రామాలలోనూ ఉన్న వారిని విందుకు ఆహ్వానించింది. రెండు రోజులపాటు జరిగిన విందుకు దాదాపు 1,00,000 మంది హాజరయ్యారు. అతిథులందరూ తృప్తిగా భోజనం చేసి-విందు ఏర్పాటు చేసిన పుణ్యాత్మురాలు మరణిస్తే తిన్నగా స్వర్గా నికే వెళ్ళాలని మరీ ప్రార్థించి వెళ్ళి ఉంటారనడంలో సందేహం లేదు. ఈ విందు కోసం వారసులు లేని ఆ ధనిక వితంతువు పదహారు లక్షల రూపాయలు ఖర్చు పెట్టిందని చెబుతున్నారు.",
            "book_page_end": 25,
            "story_id": "2008_12_07",
            "raw_genre_backup": "వ్యాసం/విచిత్రం",
            "normalized_genre_te": "వ్యాసం",
            "normalized_genre_code": "ARTICLE",
            "content_type": "ARTICLE",
            "language": "TELUGU"
        },
        {
            "title": "కుమారస్వామి",
            "book_page_start": 26,
            "pdf_page_start": 26,
            "pdf_page_end": 29,
            "author": "చందమామ బృందం",
            "genre": "పురాణం",
            "moral": "సత్యం, ప్రేమ, దయ, కరుణ వంటి దైవ గుణాలు ఉన్నప్పుడు జీవితం సుఖంగా ఉంటుంది. అహంకారం, మదం, మాత్సర్యం ఉన్నప్పుడు దుఃఖం ఉంటుంది.",
            "keywords": [
                "కుమారస్వామి",
                "శివుడు",
                "తారకాసురుడు",
                "దేవసేన",
                "స్కందుడు"
            ],
            "characters": [
                "కుమారస్వామి",
                "శివుడు",
                "పార్వతి",
                "తారకాసురుడు",
                "బ్రహ్మ",
                "మన్మథుడు",
                "వల్లి",
                "దేవసేన",
                "నారదముని"
            ],
            "locations": [
                "కైలాసం",
                "శోణితపురం",
                "భూలోకం"
            ],
            "content": "మాట-అర్థంలా విడదీయలేని అన్యోన్య దాంపత్యానికి ప్రతీకలు పార్వతీ పరమేశ్వ రులు. ముల్లోకాలకు తల్లిదండ్రులైన ఆ ఆదిదంపతులకు ముద్దు బిడ్డడుగా ఉద యించి, లోక హితార్థం దేవసేనలకు నాయ కత్వం వహించిన వీరకుమారుడు కుమార స్వామి!\n\nవరాంగి-వజ్రాంగుల వరకుమారుడైన తారకాసురుడు తల్లి కోరిక ప్రకారం కఠోర తపస్సుచేసి బ్రహ్మ నుంచి అపూర్వ వరాలు పొందాడు. ఆ వరాల కారణంగా మూడు లోకాలనూ జయించాడు. బలగర్వంతో దేవత లను, ఋషులను, సాధువులను హింసించ సాగాడు.\n\nతారకాసురుడి బాధలు భరించలేక వాడి పీడ అంతంచేసే మార్గం చెప్పమని దేవతలు బ్రహ్మను వేడుకున్నారు. శివుడి కుమారుడు మాత్రమే తారకుణ్ణి వధించగలడని బ్రహ్మ వారికి చెప్పాడు.\n\nఆ సమయంలో పరమశివుడు అచంచల వైరాగ్యంతో కైలాసంలో తపో నిమగ్నుడై ఉన్నాడు. ఆయనకు తమ కుమార్తె పార్వతి చేత పరిచర్యలు చేయించాలని ఆశించిన హిమవంతుడు అందుకు శివుణ్ణి వేడుకుని ఒప్పించాడు.\n\nపరమశివుడికి పార్వతిపై ప్రేమ అంకు రింప చేయాలన్న ఉద్దేశంతో, దేవతల కోరిక ప్రకారం మన్మథుడు శివుడిపై పుష్ప బాణాలు ప్రయోగించి ముక్కంటి ఆగ్రహానికి గురై భస్మమయ్యాడు!\n\nశివుణ్ణి పెళ్ళాడాలన్న కోరికతో పార్వతి నిద్రాహారాలు మాని కఠోర తపస్సు ప్రారంభిం చింది. శివుడికి కూడా క్రమంగా ఆమెపై ప్రేమ అంకురించింది. పార్వతికి తనపై ఉన్న ప్రేమను శివుడు పరీక్షించాడు. ఆ తరవాత సప్తర్షుల మధ్య వర్తిత్వంతో శివపార్వతుల వివాహం నిశ్చయమయింది.\n\nబ్రహ్మపురోహితుడుగానూ, విష్ణువు బావ మరిదిగానూ, ఇంద్రాది దేవతలు, ఋషులు సదస్యులుగానూ శివపార్వతుల వివాహం అత్యంత వైభవంగా జరిగింది.\n\nఈలోపల దేవతలకు తారకాసురుడు పెట్టేబాధలు అంతకంతకు పెరగసాగాయి. దేవతలందరూ పరమశివుణ్ణి స్తుతించి ప్రస న్నుణ్ణి చేసుకుని, “తారకుడి దుశ్చర్యలు రోజురోజుకూ మితిమీరుతున్నవి. వాణ్ణి హత మార్చడానికి నీ అంశన ఒక కొడుకును సృష్టించు,” అని ప్రార్థించారు.\n\nశివుడు తన అంశతో ఒక శిశువును సృష్టిం చాడు. ఆ శిశువును పార్వతి అనుమతితో, వాయు దేవుడు అగ్నిదేవుడి సాయంతో తీసుకు వెళ్ళి, గంగా తీరంలోని రెల్లు దుబ్బలలో వదిలాడు.\n\nఅప్పుడు ముని పత్నులు ఆరుగురు అక్కడికి వచ్చి ఆ బిడ్డకు పాలుపట్టారు. బిడ్డ అందమైన ఆరు ముఖాలతో, పన్నెండు చేతులతో, దివ్య తేజస్సుగల వజ్రశరీరంతో కనిపించాడు.\n\nబ్రహ్మదేవుడే స్వయంగా వచ్చి ఆ బిడ్డకు కుమారస్వామి అని నామకరణం చేశాడు. స్కందుడు, షణ్ముఖుడు, గుహుడు, కార్తి కేయుడు మొదలైన పేర్లు కూడా ఆ బిడ్డకు కలిగాయి.\n\nకుమారస్వామి దినదిన ప్రవర్థమానుడై కొండల మీద తిరిగి ఆడుకుంటూ; సింహా లనూ, పులులనూ పట్టుకుంటూ, వాటి మీద ఎక్కి సవారి చేస్తూ వచ్చాడు. ఒకనాడు త్రిపు రాసురులను సంహరించిన శివుడి విల్లు కనిపించడంతో, దానిని అందుకుని వింటి తాటిని లాగి చప్పుడు చేశాడు. ఆ శబ్దానికి భయపడి దిగ్గజాలు రెండు అతడి మీద పడితే, వాటిని పట్టుకుని బంతి ఆట ఆడు కున్నాడు.\n\nఆ తరవాత ఆ విల్లుతో బాణాలు వేసి రాక్షసులకు స్థావరమైన క్రౌంచపర్వత శిఖ రాన్ని ఛేదించి అక్కడి రాక్షస మూకను వధిం చాడు. శూరపద్ముడు, అంధకాసురుడు మొదలైన వారిని హతమార్చాడు.\n\nఆయన పరాక్రమాన్ని మెచ్చుకుని ఇంద్రుడు, ఐరావత భూషణమైన రెండు గంటలను తెచ్చి స్కందుడికి బహూకరించాడు.\n\nఆ తరవాత తండ్రి పిలుపునందుకుని పుష్పక విమానంలో కైలాస గిరిని చేరాడు. పార్వతీ పరమేశ్వరులు కుమారుణ్ణి ప్రేమతో కౌగిలించుకుని తెచ్చి తమ పక్కన కూర్చో బెట్టుకున్నారు. బ్రహ్మ కుమారస్వామిని శుభముహూర్తంలో దేవసేనకు సేనాపతిగా అభిషేకించాడు.\n\nఅప్పుడు పార్వతీ పరమేశ్వరులు, “దేవ సేనాపతిగా దేవతలకు అండగా ఉండి దుర్మార్గులనూ, పాపాత్ములనూ సంహరించి మూడులోకాలనూ కాపాడాలి. గొప్పవాడి వనిపించుకుని గౌరవం పొందాలి,” అని చెప్పి ఆశీర్వదించారు.\n\nదేవతలు కుమారస్వామికి అనేక వరాలూ, అస్త్ర శస్త్ర ఆయుధాలూ ఇచ్చి, తారకాసురుణ్ణి సంహరించమని ఆశీర్వదించారు.\n\nకుమారస్వామి దేవ, రుద్ర, వీరభద్ర, దేవీ గణాల సహితమైన దేవసేనతో బయలు దేరాడు.\n\nఅక్కడ శోణితపురంలో సంగతి తెలిసిన తారకుడు మంత్రులను సంప్రదించి యుద్ధా నికి సన్నద్ధుడయ్యాడు. యుద్ధానికి ముందు కుమారస్వామి విశాఖుణ్ణి సంధికి దూతగా పంపాడు. అయితే, తారకుడు అధికారాన్ని వదులుకోవడానికి నిరాకరించి యుద్ధానికి సిద్ధం కమ్మని చెప్పి పంపాడు.\n\nమరునాడు యుద్ధం ఆరంభమయింది. ఉభయ పక్షాలూ ప్రాణాలకు తెగించి పోరా డాయి. కుమారస్వామి పాశుపతాస్త్రం ప్రయో గించి రాక్షసమూకలను నిర్మూలించాడు. బ్రహ్మాస్త్ర ప్రయోగంతో తారకుణ్ణి సంహరిం చాడు. దేవతలు పరమానందంతో పూలవాన కురిపించారు.\n\nతల్లిదండ్రుల ఆనతి ప్రకారం దుష్టులైన రాక్షస మూకలను నిర్మూలించి దేవతలకూ, ఋషులకూ ఆనందం కలిగించిన కుమార స్వామి మళ్ళీ కైలాసం చేరాడు.\n\nఆ తరవాత త్రిలోకసంచారి అయిన నారద ముని ద్వారా భూలోకంలోని భిల్లురాజు పుళిందుడి కుమార్తె వల్లి అందచందాల గురించి విన్న కార్తికేయుడు ఆమెను వలచి పరిణయమాడాడు.\n\nస్కందుడి శౌర్యపరాక్రమాలకు ముగ్ధుడైన ఇంద్రుడు ఆయనకు తన కుమార్తె దేవసేన నిచ్చి వివాహం జరిపించాడు.\n\nసత్యం, ప్రేమ, దయ, కరుణ మొదలైన దివ్య గుణాలు కలిగి ఉన్నప్పుడు మానవ జీవితం సుఖశాంతులతో అందంగా, ఆనం దంగా ముందుకు సాగుతుంది. అవి కాస్త కొరవడి అహంకారం, మదం, మాత్సర్యం లాంటి అసురగుణాలు విజృంభించినప్పుడు శాంతి సుఖాలు దూరమై జీవితం లయ తప్పి అందవికారమై దుఃఖ భాజనమవుతుంది. ఈ స్థితిని సరిదిద్ది అసురశక్తులను తుదముట్టించి కోల్పోయిన సుఖశాంతులను, చెదిరిన అంద చందాలను మళ్ళీ తీసుకురావడానికి దైవ ప్రసాదితాలయిన శక్తియుక్తులు కావాలన్న అద్భుత సత్యాన్ని జగతికి చాటిన పురాణ వీరకుమారుడు కుమారస్వామి!\n\nఅందుకే ఆయన వల్లీ దేవసేనా సమేత సుబ్రహ్మణ్యస్వామిగా ఆసేతు హిమాచల పర్యంతం గల అశేష భక్తుల పూజలందుకుం టున్నాడు!",
            "book_page_end": 29,
            "story_id": "2008_12_08",
            "raw_genre_backup": "పురాణం",
            "normalized_genre_te": "పౌరాణిక కథ",
            "normalized_genre_code": "MYTHOLOGY_STORY",
            "content_type": "STORY",
            "language": "TELUGU"
        },
        {
            "title": "ఎత్తయిన ప్రదేశాల అందాలరాణి!",
            "book_page_start": 31,
            "pdf_page_start": 31,
            "pdf_page_end": 33,
            "author": "సలాం రాజేష్",
            "genre": "పర్యాటక వ్యాసం",
            "moral": "ప్రకృతి అందాలను, అరుదైన మొక్కలను రక్షించుకోవాల్సిన బాధ్యత అందరిపైనా ఉంది.",
            "keywords": [
                "సిరాయ్ లిల్లీ",
                "మణిపూర్",
                "ఉఖుల్",
                "టిమ్రవాన్",
                "ప్రకృతి పరిరక్షణ"
            ],
            "characters": [
                "అవిజీత్",
                "విక్రమ్",
                "అనిల్",
                "యువజన సంఘం సభ్యులు"
            ],
            "locations": [
                "మణిపూర్",
                "ఇంఫాల్",
                "షిరూయ్ కొండ",
                "ఉఖుల్",
                "సిరాయ్ గ్రామం"
            ],
            "content": "భారతదేశ తూరుపు సరిహద్దు ప్రాంతాల కొండ శిఖరాల మీద-ఎత్తయిన ప్రాంతాల అందాలరాణిగా ప్రసిద్ధిగాంచిన సిరాయ్ లిల్లీ పుష్ప వనం ఉన్నది. ఆ పువ్వులను ఒక్క సారి చూస్తే మళ్ళీ మళ్ళీ చూడాలనిపిస్తుంది. అందు వల్ల షిరూయ్ కొండకు వచ్చే వారి సంఖ్య యేడాదికి యేడాది పెరుగుతూ ఉంది.\n\nఆ పువ్వుల అందచందాలను గురించి విన్నప్పటి నుంచి అక్కడికి ఎప్పుడెప్పుడు వెళదామా అని అవిజీత్ ఆశగా ఎదురు చూడ సాగాడు. అదృష్టవశాత్తు మే నెల మధ్యలో ఇంఫాల్ నుంచి షిరూయ్ కొండకు వెళు తూన్న కొందరు యువకులతో కలిసి అక్కడికి వెళ్ళే సువర్ణ అవకాశం అవిజీతూ, అతడి మిత్రులైన విక్రమ్కూ, అనిల్కూ కలిగింది. మణిపూర్ రాష్ట్రరాజధానీ నగరం మణిపూర్కు 82 కి.మీ. దూరంలో పర్వత ప్రాంతమైన ఉఖుల్ జిల్లాలో షిరూయ్ కొండ ఉంది.\n\nనిటారుగా ఉన్న పర్వతం మీదికి మెలికలు తిరుగుతూ వెళ్ళే రోడ్డు మీద బస్సులో పయ నిస్తూ అద్దాల కిటికీ గుండా వెలుపలికి చూసిన అవిజీత్ చెప్పలేని ఉద్విగ్నతకు లోనయ్యాడు. నయనానందకరమైన ప్రకృతి దృశ్యాలు, చల్లగా వీచే గాలులు; గాలిలో తేలుతూ వెళ్ళే అనుభూతిని కలిగించాయి.\n\n“అదిగో ఉఖుల్!” అన్నాడు అతడి మిత్రుడు అనిల్. అవిజీత్ అటుకేసి తిరిగి చూశాడు. ఉదయం పొగమంచుతో సగం దాగి నకొండపట్టణం దూరంలో కనిపించింది. వర్షాలు కురిసే ఆ వేసవిలో సైతం ఉఖుల్ పట్టణం దట్టమైన పొగమంచుతో కప్పబడి ఉన్నది. వేసవిలో దుమ్ముతో, చెమటలు పట్టించే ఇంఫాల్ కూడా ఉఖుల్ లాగా చల్లగా ఉంటే ఎంత బావుణ్ణు అనిపించింది అవిజీత్కు. ఉఖుల్నుంచి పధ్నాలుగు కి.మీ. దూరంలో ఉంది సిరాయ్ గ్రామం. రెడ్జో తాగడానికి వీలుగా పట్టణంలో కొంతసేపు ఆగినబస్సు, మళ్ళీ గ్రామంకేసి బయలుదేరింది. వాళ్ళు గ్రామాన్ని సమీపిస్తున్న కొద్దీ షిరూయ్ కొండ పెద్దదిగా కనిపించసాగింది.\n\nదట్టమైన పొగమంచుతో మూసుకుపోయి ఉండడంతో వాళ్ళు కొండ శిఖరాన్ని చూడలేక పోయారు. కొంతసేపటికి షిరూయ్ పాదత లాన్ని చేరారు. బస్సు నుంచి దిగి తలెత్తి చూసిన అవిజీత్కు షిరూయ్ కొండ ఆకా శాన్ని అంటుతున్నట్టు కనిపించింది. \"ఆహా! మనం ఇంకా చాలా దూరం పైకి ఎక్కి వెళ్ళాలి,' అన్నాడు అతడి స్నేహితులతో.\n\nకొండ పాదతలం నుంచి పైకి వెళ్ళే మార్గం మొదట చెక్పోస్ట్ వద్ద కొందరు యువకులు కనిపించారు. పైకి వెళ్ళేవారికి కొందరు టిక్కెట్లు ఇస్తున్నారు. కిందికి దిగివస్తూన్న వాళ్ళ సంచులను కొందరు పరీక్షిస్తున్నారు. ఆ యువకులు ఏం చేస్తున్నారా అని అవిజీత్ వారిని సమీపించి పలకరించడంతో అసలు విషయం తెలియవచ్చింది. వాళ్ళు పొరుగు గ్రామానికి చెందిన యువజన సంఘం సభ్యులు. సిరాయ్ లిల్లీ మొక్కలను, అక్కడి పరిసరాలను, ప్రాణులను పరిరక్షించడానికి ఏర్పడ్డ స్వచ్ఛంద సేవకులన్న మాట. “ఆ పూలను, మొక్కలను కాపాడవలసిన అవసరం ఏమొచ్చింది?\" అని అడిగాడు విక్రమ్.\n\n“పువ్వులు పూచే కాలంలో అంటే మే నెలలో వాటిని చూడడానికి మణిపూర్ నుంచి, ఇతర ప్రాంతాల నుంచి చాలా మంది వస్తూం టారు. అలా వచ్చే వారిలో కొందరు పువ్వులను కోయడం, మొక్కలను తీసుకు వెళ్ళడం కొన్నేళ్ళ క్రితం గమనించాం. అలా చేస్తే కొన్నాళ్ళకు సిరాయ్ మొక్కలు నాశనమై పోతాయి కదా. అందువల్ల వాటిని కాపాడ్డానికి తగిన జాగ్రత్తలు తీసుకోవలసిన అవసరం ఏర్పడింది,\" అన్నాడు అక్కడి ఒక యువకుడు.\n\n“మా గ్రామంలోని యువకులు కొందరు ఆలోచించి, పైకి వెళ్ళేవారికి టిక్కెట్లు ఇస్తూ, 'మొక్కలను పాడుచేయకండి, పువ్వులు కోయకండి,' అని చెప్పి పంపాలనుకున్నాం. కిందికి వచ్చేవారి సంచులు పరీక్షించి చూసి, నియమాలు పాటించని వారిని శిక్షిస్తున్నాం. అంటే పువ్వు కోసిన వారికి యాభైరూపాయలు, ఒక చెట్టును పీక్కు వచ్చే వారికి ఐదు వందల రూపాయలు జరిమానా విధిస్తాం,\" అని ఇంకొక యువకుడు వివరించాడు.\n\nఆ యువకులకు పూల మొక్కల పరిరక్షణపై ఉన్న శ్రద్ధకు అవిజీత్ మిత్రులు సంతోషిస్తూ టిక్కెట్లు తీసుకుని కొండ ఎక్కబోయారు.\n\n\"ఇంకో విషయం మీకు చెప్పాలి. ఈ పూలను 'సిరాయ్' అనడం సరికాదు. 'షిరూయ్' అనే చెప్పాలి. ఉఖుల్ ప్రజలు వీటిని అలాగే పిలుస్తారు. రెండవ ప్రపంచ యుద్ధం సమయంలో మా గ్రామానికి వచ్చిన కొందరు ఆంగ్లేయులు నోరు తిరక్క వీటికి ‘సిరాయ్' అని పేరు పెట్టారు. నిజానికి మా టాంగుల భాషలో ఈ పూలను ‘టిమ్రవాన్’ అనే పిలుస్తాం. అంటే (లిల్లీ) 'కలువపుష్పం' అని అర్థం,” అని వివరించాడు టిక్కెట్లు రాసి ఇచ్చిన యువకుడు.\n\nమణిపూర్ ప్రాంతంలోనే ఎన్నెన్ని భిన్నమైన భాషలు అనుకుంటూ అవిజీత్ మిత్రులతో కలిసి నిటారుకొండను పైకి ఎక్కడం ప్రారంభిం చాడు. కొంత దూరం నడిచే సరికి మిత్రులు బాగా అలిసిపోయారు. “మైదానాలలో తిరిగే మనం ఇలాంటి కొండలు ఎక్కలేం బాబూ!\" అన్నాడు అనిల్. “అవును, ఈ నిటారు కొండ నా ప్రాణం తీసేస్తోంది,” అన్నాడు విక్రమ్ గట్టిగా ఊపిరి పీలుస్తూ.\n\nకొండశిఖరాన్ని చేరుతూ అక్కడ కనిపించిన అందమైన దృశ్యాలను చూసి ఆశ్చర్యానందాలు పొందారు. దూరంలో సిరాయ్ కలువలు గాలికి కదులుతున్నాయి. అలసట మటు మాయమైపోయింది. నూతనోత్సాహం పుట్టుకు వచ్చింది. వాళ్ళిప్పుడు సముద్ర మట్టానికి 8,300 అడుగుల ఎత్తులో చల్లని గాలులు, చినుకుల మధ్య పచ్చగడ్డి తివాచీ మీద నిలబడి ఉన్నారు. ఎత్తయిన ప్రాంతం అందాల రాణి మధ్య అవిజీత్ మిత్రులు నిలబడి, ఇలాంటి పువ్వులు ప్రపంచంలో మరెక్కడా లేవన్న విషయం తలుచుకుని పొంగిపోయారు. అవిజీత్ ఒక్క నిమిషం కళ్ళు మూసుకుని చేతులు బార్లా సాచి నిర్మలమైన చల్లటి గాలిని గట్టిగా పీల్చుకున్నాడు. ఎంతో హాయిగా తోచింది! కొంత సేపు అటూ ఇటూ కలయ తిరుగుతూ మురిసి పోయారు. ఒక్క చిరిగిన పువ్వు, పెకలించిన మొక్క కనిపించకపోవడం చూసి మరెంతగానో ఆనందించారు.\n\n\"ఆ సిరాయ్ యువజన సంఘం సభ్యులే ఈ కొండను పరిరక్షిస్తున్నారు. ఈ పువ్వులను కాపాడేందుకు కొందరయినా ఉన్నందుకు ఆ దేవుడికి కృతజ్ఞతలు చెప్పాలి,\" అన్నాడు అవిజీత్.\n\nఆ కొండ అందచందాలను చూస్తూ అవిజీత్ మిత్రులు మరి కొంత సమయం అక్కడే గడి పారు. ఆ తరవాత కొండదిగి వచ్చి, “మిమ్మల్ని చూస్తూంటే మాకెంతో గర్వంగా ఉంది. చాలా మంచి పని చేస్తున్నారు, \" అంటూ యువజన సంఘం సభ్యులను మనసారా అభినందిం చారు. వారి సంఘానికి తమ సహాయ సహ కారాలు అందిస్తామని మాట ఇచ్చారు.\n\nకొత్త మిత్రుల నుంచి వీడ్కోలు పుచ్చు కుని సంతోషంగా తిరుగుప్రయాణమయ్యారు. - సలాం రాజేష్",
            "book_page_end": 33,
            "story_id": "2008_12_09",
            "raw_genre_backup": "పర్యాటక వ్యాసం",
            "normalized_genre_te": "వ్యాసం",
            "normalized_genre_code": "ARTICLE",
            "content_type": "ARTICLE",
            "language": "TELUGU"
        },
        {
            "title": "బీర్బల్ కథలు : 16 - కళ్ళుండీ చూడలేని...",
            "book_page_start": 34,
            "pdf_page_start": 34,
            "pdf_page_end": 37,
            "author": "చందమామ బృందం",
            "genre": "హాస్యం",
            "moral": "తెలివైనవారు కూడా కొన్నిసార్లు కళ్ళుండి చూడలేని వారిలా ప్రవర్తిస్తారు. విషయాలను గమనించకుండా అడగకూడదు.",
            "keywords": [
                "అక్బర్",
                "బీర్బల్",
                "ఆగ్రహం",
                "మంచం అల్లడం",
                "హాస్యం"
            ],
            "characters": [
                "అక్బర్ చక్రవర్తి",
                "బీర్బల్",
                "ఆస్థానోద్యోగి"
            ],
            "locations": [
                "నదీ తీరం",
                "అక్బర్ సభ"
            ],
            "content": "అక్బర్ చక్రవర్తికి నదీ ప్రవాహాన్ని చూడడం అంటే చాలా ఇష్టం. తన ఆస్థానోద్యోగులతో కలిసి ఆయన అప్పుడప్పుడు నదీ తీరానికి వాహ్యాళికి వెళ్ళేవాడు. అలా ఆయన ఒక నాడు నదీ తీరంలో నడుస్తూండగా ఆకాశంలో దట్టంగా మబ్బులు కమ్ముకున్నాయి. ఉన్న ట్టుండి వర్షం వస్తే వాళ్ళను తీసుకువెళ్ళడానికి వీలుగా చక్రవర్తి పరివారానికి కాస్త వెనగ్గా కొన్ని గుర్రపు బగ్గీలు వస్తున్నాయి. “ఇవాళ నది చాలా ఉధృతంగా ప్రవహిస్తోంది,” అన్నాడు చక్రవర్తి ఉరుకులతో పరుగులతో ప్రవహి స్తూన్న నదీ జలాలను చూస్తూ.\n\n“అవును! ప్రభువులకు లాగే దానికీ ఆగ్రహం వచ్చినట్టుంది ప్రభూ!” అన్నాడు బీర్బల్.\n\n“నేను ఎల్లప్పుడూ ఒకేవిధంగా ఉంటాను,” అన్నాడు చక్రవర్తి.\n\n“అయినా, ఎప్పుడు ఆగ్రహం వస్తుందో ఎవరూ చెప్పలేరు. మామూలుగా ఎంతో కరుణా స్వభావులైన ప్రభువులకు ఆగ్రహం వచ్చిందంటే అగ్నిపర్వతం బద్దలయినట్టే కదా? అందువల్ల తమరు కూడా ఈ నది లాంటి వారే. ఒక్కొక్కసారి ఎలా స్పందిస్తారో ఎవరూ ఊహించలేరు,” అన్నాడు బీర్బల్.\n\n“మరి ఆ సంగతి నాకింత వరకు అవగాహ నకు రాలేదేమిటి?” అని అడిగాడు చక్రవర్తి.\n\n“షహేన్షా, అది తమ దోషం కాదు. స్పష్టంగా కనిపిస్తున్నప్పటికీ కొన్ని సందర్భా లలో కొందరు చూడలేరు. అది సహజం! \" అన్నాడు బీర్బల్.\n\n“విన్నారా ప్రభూ, అతడేం చెబుతున్నాడో! మనమందరం కళ్ళుండీ గుడ్డివాళ్ళంటు న్నాడు,\" అన్నాడు చక్రవర్తికీ, బీర్బల్ కూ మధ్య మనస్తాపం కలిగించడానికి ఎప్పుడెప్పుడు అవ కాశం లభిస్తుందా అని ఎదురు చూస్తూన్న ఒక ఆస్థానోద్యోగి.\n\n“బీర్బల్! నేను కూడా కొన్ని సమయాలలో అంధుడిలా ప్రవర్తిస్తాననా అన్నావు? ఎంత పొగరు? ఆ సంగతి నిరూపించు. లేకుంటే చావు తప్పదు,” అన్నాడు చక్రవర్తి ఆగ్రహంతో.\n\n“ప్రభువులు ఒక వారం అవకాశం ఇచ్చా రంటే ఈ భూలోకంలో చాలా శక్తి సంపన్ను లైన వారు కూడా చూపులేని వాళ్ళలా ప్రవర్తి స్తారని నిరూపించగలను,\" అన్నాడు బీర్బల్ స్పష్టమైన కంఠస్వరంతో ఎంతో వినయంగా.\n\n“ఒక్క వారం లోపల నిరూపించాలి. లేకుంటే...” అంటూ చక్రవర్తి అక్కడి నుంచి ఆగ్రహంతో వెనక్కు తిరిగి నడవసాగాడు.\n\nబీర్బల్ చక్రవర్తిని అనుసరించాడుగాని, చక్రవర్తి, “నీ ముఖం చూడ్డం నాకిష్టం లేదు,” అంటూ వేగంగా వెళ్ళిపోయాడు.\n\nచక్రవర్తికి ఆగ్రహంతో కళ్ళు మూసుకు పోయాయని బీర్బల్ గ్రహించాడు. \"ఆగ్రహం తగ్గడానికి కొంత సమయం పడుతుంది. అంతలో నేను చెప్పిన విషయం నిరూపిం చాలి. ఒక వారం ఉంది కదా!\" అనుకుంటూ బీర్బల్ మౌనంగా వెనుదిరిగాడు.\n\nఆగ్రహం ఎప్పుడూ అదే తీక్షణ్యంతో ఉండదు కదా. రెండు మూడు గంటల్లో చక్రవర్తి చల్లబడ్డాడు.\n\nమరునాడు సభలో బీర్బల్ లేకపోవడం చక్రవర్తికి వెలితిగా కనిపించింది. రెండు మూడు రోజులు గడిచే సరికి అతడు త్వరగా వస్తే బావుంటుంది కదా అని మనసులో అనుకోసాగాడు.\n\nఏడవ రోజు ఉదయం గుర్రం మీద నదీ తీరానికి స్నానానికి వెళ్ళిన ఒక ఆస్థానోద్యోగి, అక్కడ వేపచెట్టుకింద కూర్చుని మంచం అల్లుతూన్న ఒక వ్యక్తిని చూశాడు. అంతకు ముందెన్నడూ అక్కడ అలాంటి దృశ్యాన్ని చూసి ఎరగడు గనక, అతడా వ్యక్తిని సమీ పించి ఆశ్చర్యంతో, \"బీర్బల్!” అని బిగ్గరగా పిలిచాడు.\n\nబీర్బల్ తలెత్తి చూసి చిన్నగా నవ్వాడు. “ఏం చేస్తున్నావు?\" అని అడిగాడతడు.\n\nబీర్బల్ సమాధానం ఇవ్వలేదు. పక్కనున్న కాగితం తీసి ఏదో రాసి, మళ్ళీ అల్లిక పనిలో నిమగ్నుడయ్యాడు.\n\n“ఇతణ్ణి ఇక అడిగి ప్రయోజనం లేదు,” అనుకుంటూ అతడు వెనుదిరిగాడు.\n\nఒక గంట తరవాత ఆ ఉద్యోగి సభకు చేరుకున్నాడు. అప్పటికే సభలో చక్రవర్తితో సహా పలువురు ఆసీనులై ఉన్నారు.\n\nచక్రవర్తికి సలాం చేసి, “నదీతీరంలో బీర్బల్ను చూశాను ప్రభూ,” అన్నాడు.\n\n“స్నానం చేయడానికి వెళ్ళి ఉంటాడు,” అన్నాడు చక్రవర్తి ఇందులో విశేషం ఏముంది అన్నట్టు.\n\n“అతడు వేపచెట్టు నీడలో కూర్చుని దీక్షగా మంచం అల్లుతున్నాడు షహేన్షా!” అన్నాడు ఉద్యోగి.\n\n“ఏమిటి నువ్వంటున్నది?” అని అడి గాడు చక్రవర్తి నమ్మలేనట్టు.\n\n“అవును షహేన్షా. నేను చూసిందే చెబుతున్నాను. ఇది నిజం,” అన్నాడు ఉద్యోగి.\n\nచక్రవర్తి స్వయంగా వెళ్ళి చూడాలనుకు న్నాడు. అప్పటికప్పుడే నదీ తీరానికి బయలు దేరాడు. ఆయన వెంట మరి కొందరు ప్రము ఖులు, ఆస్థానోద్యోగులు బయలుదేరారు. నదీ తీరంలో వేపచెట్టు కింద మంచం అల్లుతూ బీర్బల్ కనిపించాడు.\n\n“దగ్గరికి వెళ్ళి అతడేం చేస్తున్నాడో కను క్కోండి,” అని ఆజ్ఞాపించాడు చక్రవర్తి.\n\nబీర్బల్ కు చాలా సన్నిహితుడైన ఒక వృద్ధ ఆస్థానోద్యోగి అతణ్ణి సమీపించి పలకరిం చాడు. బీర్బల్ ఆయన కేసి చిన్నగా నవ్వుతూ చూశాడు. \"బీర్బల్, ఇక్కడ ఏం చేస్తు న్నావు?” అని అడిగాడాయన. బీర్బల్ మళ్ళీ చిన్నగా నవ్వాడు. అతడి నోటి నుంచి ఒక్క మాట రాలేదు. మౌనంగా పక్కన ఉన్న కాగితం తీసుకుని అందులో ఏదో రాసి అక్కడే ఉంచాడు. ఆ తరవాత మంచం అల్లడం ప్రారంభించాడు.\n\n\"అతడికి పిచ్చెక్కినన్నది,\" అను కుంటూ ఆయన చక్రవర్తి వద్దకు తిరిగి వెళ్ళి సంగతి చెప్పాడు. తక్కిన రాజోద్యోగులు కూడా ఒక్కొక్కరుగా వెళ్ళి తిరిగి వచ్చేంతవరకు చక్రవర్తి ఆగాడు. ప్రతి ఒక్కరూ అదే ప్రశ్న అడిగారు. బీర్బల్ నవ్వుతూ కాగితంలో ఏదో రాసుకున్నాడు తప్ప, నోరువిప్పిన పాపాన పోలేదు.\n\n“అతడు మూగవాడైపోయాడా?\" అంటూ ఆశ్చర్యపోయాడు మరొక ఉద్యోగి.\n\nఆ తరవాత చక్రవర్తి స్వయంగా అసలు సంగతి తెలుసుకోవాలని, \"బీర్బల్,” అని పిలుస్తూ అతణ్ణి సమీపించాడు.\n\nబీర్బల్ చేతుల్లో ఉన్న నవారును అలాగే వదిలి లేచి నిలబడి సలాం చేశాడు.\n\n\"బీర్బల్, నువ్వు ఏం చేస్తున్నావు?\" అని అడిగాడు.\n\nబీర్బల్ చిన్నగా నవ్వుతూ పక్కనున్న కాగి తాన్ని అందుకుని ఏదో రాసి పెట్టాడు.\n\n\"కాగితంపై ఏం రాశావు?” అని అడి గాడు చక్రవర్తి ఎంతో ఆత్రుతగా.\n\n“కళ్ళుండీ, కళ్ళు లేనివారిలా ప్రవర్తించే వారి జాబితాకు తమ పేరును కూడా చేర్చాను షహేన్షా,\" అంటూ బీర్బల్ ఆ జాబితాను చక్రవర్తికి అందించాడు.\n\n“జాబితాలో నా పేరును కూడా చేర్చావా?” అని కోపంగా అడిగాడు చక్రవర్తి.\n\n“అవును షహేన్షా. మంచం అల్లడం కళ్ళారా చూస్తూనే, 'నువ్వేంచేస్తున్నావు?' అని అందరిలాగే తమరూ అడిగారు కదా ప్రభూ! రెండు కళ్ళతో చూస్తూనే... ఏం చేస్తు న్నావని అడగవలసిన అవసరం ఏమిటి?” అని అడిగాడు బీర్బల్. అక్బర్ చక్రవర్తి అతి ప్రయత్నం మీద వచ్చే కోపాన్ని దిగమింగు కుని ఆలోచనలో పడ్డాడు.\n\n“మనలో చాలా వివేక సంపన్నులనుకునే వారు కూడా అప్పుడప్పుడు అంధుల్లా నడుచుకుంటారని నేను గతవారం చెప్పాను. మీకు ఆగ్రహం వచ్చి నన్ను దాన్ని నిరూపించమని ఆజ్ఞాపించారు. నిరూపించాను గనక, ఇప్పుడు నన్ను క్షమించగలరనే భావిస్తున్నాను. అంధులు కాక పోయినప్పటికీ అందరూ ఎప్పుడో ఒకప్పుడు ఏదో ఒక సందర్భంలో కళ్ళు లేనివాళ్ళలాగే ప్రవర్తిస్తారని నేను ఇంకా దృఢంగా విశ్వసిస్తూనే ఉన్నాను,” అన్నాడు బీర్బల్ చాలా వినయంగా.\n\n“అవును, నువ్వు చెబుతున్నది నిజమే, బీర్బల్,” అంటూ బిగ్గరగా నవ్వాడు అక్బర్ చక్రవర్తి.",
            "book_page_end": 37,
            "story_id": "2008_12_10",
            "raw_genre_backup": "హాస్యం",
            "normalized_genre_te": "హాస్య కథ",
            "normalized_genre_code": "HUMOR_STORY",
            "content_type": "STORY",
            "language": "TELUGU"
        },
        {
            "title": "అనకా అలంకామోని",
            "book_page_start": 38,
            "pdf_page_start": 38,
            "pdf_page_end": 38,
            "author": "చందమామ బృందం",
            "genre": "వ్యక్తిత్వ వ్యాసం",
            "moral": "పట్టుదల, ఆత్మవిశ్వాసం ఉంటే అంతర్జాతీయ విజయాలు సాధించవచ్చు. క్రమశిక్షణ అన్ని విధాలా మంచిది.",
            "keywords": [
                "అనకా అలంకామోని",
                "స్క్వేష్",
                "క్రమశిక్షణ",
                "క్రీడలు",
                "యు-15 ఛాంపియన్షిప్"
            ],
            "characters": [
                "అనకా అలంకామోని",
                "చిత్రా అలంకామోని",
                "సైరస్ పోన్చా",
                "నికోల్ డేవిడ్"
            ],
            "locations": [
                "చెన్నయ్",
                "మలేషియా",
                "పెనాంగ్",
                "సింగపూర్",
                "జార్జియా"
            ],
            "content": "అనకా ఆరేళ్ళ వయసులో టెన్నిస్ ఆడడం ప్రారంభించింది. ఆ క్రీడను మూడేళ్ళు అభ్యసించాక స్క్వేష్కు మారిపోయింది. (ఎందుకో తెలుసుకోవాలంటే పక్కనున్న ట్రివియా చూడండి.) ఎంతో ఆత్మవిశ్వాసంగల ఈ పధ్నాలు గేళ్ళ అమ్మాయి పలు అంతర్జాతీయ టైటిల్స్ సాధించింది. తాను సాధించినవాటిలో యు- 15 ఏషియన్ జూనియర్ ఛాంపియన్షిప్ (2008)ను చాలా కష్టమైన టోర్నమెంటుగా ఆమె భావిస్తోంది. తొలిరెండు ఆటలలో నెగ్గలేక పోయినప్పటికీ విశ్వాసాన్ని కూడదీసుకుని మూడో గేమ్లో ప్రత్యర్థిని ఓడించ గలిగింది.\n\nఆటలాడడం జీవితాన్ని ఎదుర్కోవడానికి మనల్ని సమా యత్తం చేస్తుందని అనకా విశ్వసిస్తుంది. \"ఆటల్లో గెలుపు ఓటములు, ఎత్తు పల్లాలు, ఒడి దుడుకులు, ప్రత్యర్థుల ఈర్ష్యాద్వేషాలు, లక్ష్యాలను అందుకున్నప్పుడు ఆనందాను భూతులు ఎన్నో ఎదురవుతాయి. జీవితం కూడా అలాంటిదే కదా?\" అంటుంది అనకా.\n\nచెన్నయ్ చర్చ్ పార్క్ కాన్వెంటులో పదవ తరగతి చదువు తూన్న అనకా ఉదయం స్క్వేష్ ప్రాక్టీస్ చేయవలసి ఉండడంతో రోజూ 9.30 గం.లకు స్కూలుకు రావడానికి ప్రత్యేక అనుమతి తీసుకున్నది. పాఠశాల యాజమాన్యం, సహవిద్యా ర్థులు ఆమె ఆటలో రాణించడానికి ఎంతో సహకరిస్తున్నారు.\n\nఅనకా విజయాలకు వెన్నుదన్నుగా ఉన్న ఆమె తల్లి చిత్రా అలంకామోని తన కూతురును గురించి చెబుతూ, \"ప్రతి చిన్నారీ ఏదో ఒక ఆటను అభ్యసించాలి. అలాంటి క్రమశిక్షణను అలవరచుకోవడం వాళ్ళకు అన్ని విధాలా మంచిది. చదువులూ, ఆటల తరవాత కూడా అనకాకు ఎంతో సమయం మిగిలి ఉంటోంది. ఆమె దానిని సక్రమంగా, సంతోషంగా ఉపయోగిం చుకుంటోంది\" అన్నారు.\n\nఈ ఉదయతార చందమామ ఈ నెల సెల్యూట్ను అందు కుంటోంది!",
            "book_page_end": 38,
            "story_id": "2008_12_11",
            "raw_genre_backup": "వ్యక్తిత్వ వ్యాసం",
            "normalized_genre_te": "వ్యాసం",
            "normalized_genre_code": "ARTICLE",
            "content_type": "ARTICLE",
            "language": "TELUGU"
        }
    ],
    "statistics": {
        "total_stories": 11,
        "author_counts": {
            "విశ్వం": 1,
            "జొన్నలగడ్డ మార్కండేయులు": 1,
            "చందమామ బృందం": 7,
            "గుండ్రాతి సుబ్రహ్మణ్యంగౌడు": 1,
            "సలాం రాజేష్": 1
        },
        "genre_counts": {
            "సంపాదకీయం": 1,
            "జానపద కథ": 1,
            "వ్యాసం": 1,
            "సంస్కృతి/వ్యాసం": 1,
            "ధారావాహిక/సాహసం": 1,
            "బేతాళ కథ": 1,
            "వ్యాసం/విచిత్రం": 1,
            "పురాణం": 1,
            "పర్యాటక వ్యాసం": 1,
            "హాస్యం": 1,
            "వ్యక్తిత్వ వ్యాసం": 1
        }
    }
}