{
    "book_id": "చందమామ_2004_11",
    "stories": [
        {
            "title": "భిన్నమైన కలలు!",
            "book_page_start": 5,
            "pdf_page_start": 5,
            "pdf_page_end": 5,
            "author": "విశ్వం",
            "genre": "సంపాదకీయం",
            "moral": "సాకారం చేసుకోదగిన గొప్ప కలలు కనడానికి నిరంతర కృషి చేయాలి.",
            "keywords": [
                "బాలల దినోత్సవం",
                "సృజనాత్మకత",
                "డా. ఎ.పి.జె. అబ్దుల్ కలాం",
                "పరిశీలనాశక్తి",
                "చదవడం"
            ],
            "characters": [
                "సంపాదకుడు",
                "బాలబాలికలు",
                "డా. ఎ.పి.జె. అబ్దుల్ కలాం"
            ],
            "locations": [
                "చందమామ కార్యాలయం"
            ],
            "content": "బాలల దినోత్సవం సందర్భంగా వెలువరించిన మరో పిల్లల ప్రత్యేక సంచిక ఇప్పుడు మీ చేతుల్లో ఉంది. బాలబాలికలలోని సృజనాత్మకశక్తిని ప్రోత్సహించాలనే లక్ష్యంతో చందమామ గత ఐదేళ్ళుగా ఒక విలక్షణమైన ప్రయోగం చేస్తూన్న విషయం పాఠకులకు తెలిసినదే. ప్రత్యేక సంచిక కోసం పిల్లల నుంచి కథలను, చిత్రాలను ఆహ్వానించి సమర్థవంతులైన బాలచిత్రకారులను గుర్తించి, వారిని చెన్నయ్కి పిలిపించి - బాలరచయితల కథలకు బాలచిత్రకారుల చేత బొమ్మలు వేయించి ప్రచురిస్తున్నాం. ఈ ప్రయత్న ఫలితం మీరిప్పుడు కళ్ళెదుట చూస్తున్నారు. చూసి, చదివి ఆనందించండి!\nఈ పోటీకి పిల్లలు పంపిన కథలను చదువుతూన్నప్పుడు ఒక విషయం స్పష్టంగా తెలియ వచ్చింది. ఎక్కువ కథలు కలల చుట్టే తిరిగాయి. కలలు కనడం మానవసహజం. మరీ పసివాళ్ళయితే అమితంగా కలలు కంటారన్న విషయమూ వాస్తవమే. అలాంటి వారినుంచి కలల కథలే ఎక్కువగా రావడంలో ఆశ్చర్యం లేదు. అయితే, ఒక కథను చక్కని అంశంతో ప్రారంభించి వివిధ సంఘటనలతో క్రమక్రమంగా చెప్పుకుంటూ వెళ్ళి, ఆఖరికి ఇదంతా ఒక కల అని ముగిస్తే, చెప్పదలచిన విషయం పలచబడి పోతుందన్న విషయం మరిచిపోకూడదు.\nనూతన ప్రపంచం పట్ల ఆసక్తితో నిండిన ఉత్సుకత, తెలుసుకోవాలన్న తపన కారణంగా మనలో పసిప్రాయం నుంచే పరిశీలనాశక్తి అలవడుతుంది. వాటికి మన ఊహాశక్తిని మేళవించి, వాస్తవికతను ప్రతిబింబించే చక్కని కథలను సృష్టించవచ్చు.\nఅందుకు చదవడం ఒక్కటే చేయూతనిస్తుంది. మంచి కథలు, కవితలు, వ్యాసాలు పాఠకుల హృదయాలలో నూతన ప్రపంచాలను ఆవిష్కరిస్తాయి. వింత వెలుగులను ప్రసరింప జేస్తాయి. ఆ వెలుతురులో మన ఆశలకూ, ఆశయాలకూ రూపకల్పన చేసుకుంటూ - మన ప్రియతమ రాష్ట్రపతి డా. ఎ.పి.జె. అబ్దుల్ కలాం తరచూ కాంక్షించే విధంగా గొప్పగొప్ప కలలు కంటూ వాటిని సాకారం చేసుకోవడానికి నిర్విరామంగా కృషిచేయాలి!\nసంపాదకుడు : విశ్వం",
            "book_page_end": 5,
            "story_id": "2004_11_01",
            "raw_genre_backup": "సంపాదకీయం",
            "normalized_genre_te": "సంపాదకీయం",
            "normalized_genre_code": "EDITORIAL",
            "content_type": "EDITORIAL",
            "language": "TELUGU"
        },
        {
            "title": "నందన్ కానన్ జంతు ప్రదర్శనశాల",
            "book_page_start": 8,
            "pdf_page_start": 8,
            "pdf_page_end": 8,
            "author": "చందమామ బృందం",
            "genre": "విజ్ఞానం",
            "moral": "జంతువులపై అపార కరుణతో, దాతృత్వంతో వ్యవహరించడం మానవ ధర్మం.",
            "keywords": [
                "నందన్ కానన్",
                "తెల్లపులులు",
                "జంతు ప్రదర్శనశాల",
                "ఒరిస్సా",
                "కేబుల్ కార్"
            ],
            "characters": [
                "గౌతమ బుద్ధుడు"
            ],
            "locations": [
                "భువనేశ్వర్",
                "నందన్ కానన్",
                "చండకారణ్యం",
                "కంజియా సరస్సు"
            ],
            "content": "నందన్ కానన్ అంటే 'దేవతల ఉద్యానవనం' అని అర్థం. అరుదైన తెల్లపులులు ఇక్కడ అధిక సంఖ్యలో ఉండడం వల్ల ఇది ప్రపంచ ప్రసిద్ధిని సంతరించుకున్నది. ఒరిస్సా రాజధాని భువనేశ్వర్కు 20 కి.మీ. దూరంలో 45 సంవ త్సరాల క్రితం ఏర్పాటు చేయబడిన ఈ బయోలాజికల్ పార్క్ ఇప్పుడు 30కి పైగా తెల్లపులులు ఉంటున్నాయి. ప్రపంచ వ్యాప్తంగా వున్న జంతు ప్రదర్శన శాలలలో ప్రస్తుతం మొత్తం 50 తెల్లపులులే ఉన్నాయి. ఇవన్నీ కూడా చాలావరకు నందన్ కానన్ నుంచి వెళ్ళినవే. 1980 లో దీపక్, గంగ అనే పులులకు మొట్టమొదటి సారిగా మూడు పిల్లలు పుట్టాయి. ఆ తరవాత పుట్టిన పులిపిల్లలను మనదేశంలోని ఇతర జంతు ప్రదర్శనశాలలకు పంపారు. నందన్ కానన్ 'వైట్ టైగర్ సఫారీ' 12 హెక్టార్ల విస్తీర్ణంలో విస్తరించి ఉన్నది. నందన్ కానన్లో సింహాలకంటూ ప్రత్యేకంగా 2.0 హెక్టార్ల విస్తీర్ణంలో ‘లయన్ సఫారీ' కూడా వుంది. ఇలాంటి వాటిలో ఇది ప్రపంచంలోనే మొట్టమొదటిది కావడం చెప్పుకోతగ్గ విశేషం. చండకారణ్యం మధ్య ఒకవైపున 50 హెక్టార్ల విస్తీర్ణంతో వున్న కంజియా సరస్సును ఆనుకుని సహజ సుందర ప్రకృతి వాతావరణంలో నందన్ కానన్ జంతు ప్రదర్శనశాల నెలకొనివుంది. ఈ అడవిలోనూ, సరస్సులోనూ దాదాపు 70 రకాల క్షీరదాలూ, 20 రకాల సరీసృపాలూ, 80 రకాల పక్షులూ శాంతియుత సహజీవనం కొనసాగిస్తున్నాయి. రక రకాల మంచినీళ్ళ చేపలు గల 34 చెరువులు నందన్ కానన్ మరో ఆకర్షణ. మనదేశంలోని జంతు ప్రదర్శన శాలలలో ఇక్కడే 620 మీ. పొడవైన 'ఏరియల్ రోప్వే' ‘కేబుల్ కార్' మొట్టమొదటి సారిగా ప్రవేశపెట్టారు. దీనిని సందర్శించినప్పుడు, \"తన కోసం ఏదీ కోరకుండా అపార కరుణతో, దాతృత్వంతో తన జీవఫలాలను ఉదారంగా ప్రసాదించే వింతజీవి అడవితల్లి!” అన్న గౌతమ బుద్ధుడిమాటలు గుర్తుకు వస్తాయి.",
            "book_page_end": 8,
            "story_id": "2004_11_02",
            "raw_genre_backup": "విజ్ఞానం",
            "normalized_genre_te": "విజ్ఞాన వ్యాసం",
            "normalized_genre_code": "SCIENCE_ARTICLE",
            "content_type": "STORY",
            "language": "TELUGU"
        },
        {
            "title": "భల్లూక మాంత్రికుడు",
            "book_page_start": 9,
            "pdf_page_start": 9,
            "pdf_page_end": 14,
            "author": "చందమామ బృందం",
            "genre": "ఫాంటసీ",
            "moral": "శత్రువులను తక్కువ అంచనా వేయకూడదు, ముఖ్యంగా కష్టం వచ్చినప్పుడు తెలివైన నిర్ణయాలు తీసుకోవాలి. (సంఘీభావం గొప్ప శక్తి).",
            "keywords": [
                "మాంత్రికుడు",
                "రాజ్యం",
                "భ్రాంతిమతి",
                "తలారి భల్లూకం",
                "కాళీవర్మ"
            ],
            "characters": [
                "కాళీవర్మ",
                "భల్లూక మాంత్రికుడు",
                "తలారి భల్లూకుడు",
                "ఉగ్రదండుడు",
                "భ్రాంతిమతి",
                "జీవగుప్తుడు",
                "నాగమల్లు",
                "దుర్ముఖుడు"
            ],
            "locations": [
                "కోట",
                "చంద్రశిలా నగరం",
                "దిరిశెనవనం"
            ],
            "content": "[రాజు దుర్ముఖుడు అన్నిటికీ తెగించి, తన రాజ్యాన్ని ఆక్రమించిన సామంతుణ్ణి తరుముతూ కోట ప్రవేశించాడు. కోట తలుపులు బద్దలు కొట్టేందుకు భల్లూకుడూ, ఉగ్రదండుడూ ప్రయత్నిస్తూండగా, విచిత్రమైన మాయామర్కటం ఒకటి అక్కడికి వచ్చి, కాళీవర్మా, భల్లూక మాంత్రికుడూ రావటం చూస్తూనే, కోటగోడ మీది నుంచి లోపలికి దూకేసింది. -తరవాత]\nకాళీవర్మనూ, భల్లూక మాంత్రికుణ్ణి చూసిన ఉత్సాహంలో తలారి భల్లూకుడు ఎగిరి గంతు వేసి, గండ్రగొడ్డలిని గిరగిరా తిప్పుతూ, \"ఆహా, అయ్యలారా, ఎన్ని రోజుల తరవాత మీ ఇద్దరి దర్శనభాగ్యం కలిగింది. ఇక నా కష్టాలు గట్టెక్కినట్టే!\" అన్నాడు.\nభల్లూక మాంత్రికుడు ఎనుబోతు మీది నుంచి దిగి, తలారి భల్లూకుణ్ణి సమీపించి, “ఒరే, భల్లూకా, అంతగా ఆనందపడిపోకు! ఆ వింత కోతిరూపంలో వచ్చినవాడు, నిజంగా కోతికాదు. వాడు మిథ్యామిశ్రుడనే తాంత్రికుడి శిష్యుడైన భ్రాంతిమతి. ముందు వాడు దొంగిలించుకు వచ్చిన నా మంత్రదండాన్ని తిరిగి సంపాదించాలి,” అన్నాడు.\nతలారి భల్లూకుడు ఏమనేందుకూ తోచక తల ఆడిస్తున్నంతలో, కాళీవర్మ ఆశ్చర్యంగా రాక్షసుడు ఉగ్రదండుడికేసి చూస్తూ, “తలారి భల్లూకా, ఈ రాక్షసుణ్ణి, ఏనుగులనూ - ఈ పరివారాన్నంతా ఎలా సంపాయించావు?\" అన్నాడు.\nఆ మాటలకు ఉగ్రదండుడు చిన్నగా నవ్వి, “నువ్వేగదా, కాళీవర్మ అనే క్షత్రియ యువకుడివి? నీ గురించి తలారిభల్లూకుడు చెప్పగా విన్నాను. ఈయనే అన్నమాట, భల్లూక మాంత్రికుడు?” అని, దూరాన నిలబడివున్న చంద్రశిలా నగరరాజు జితకేతుడి మంత్రినీ, అతడి వెంటవున్న కొద్దిమంది ఆశ్వికులనూ, సైనికులనూ కాళీవర్మకు చేయెత్తి చూపుతూ, \"కాళీవర్మా! మీ మనుషుల మధ్యకు వచ్చిన రాక్షసుడినైన నన్ను చూసి ఆశ్చర్యపడుతూ కాలయాపన చేయకు. నిన్ను తరుముకు వచ్చిన ఆ సైనికులు రాజు జితకేతుడు పంపిన వాళ్ళని మాయామర్కటం అనగా విన్నాను. వాళ్ళవల్ల రానున్న అపాయన్నుంచి ఎలా ప్రాణాలతో బయట పడాలనునుకుంటు న్నావు?” అని అడిగాడు.\nకాళీవర్మ తన గుర్రాన్ని వెనక్కు తిప్పి, కత్తి దూసి, ఉగ్రదండుడితో, “నీ పేరేమో తెలియదు. ఇక్కడ ఇంత మందికీ నాయకుడె వరు? నువ్వా, తలారి భల్లూకుడా?” అని అడిగాడు.\nరాక్షసుడు ఉగ్రదండుడు ఆ ప్రశ్నకు జవాబు చెప్పబోయేంతలో తలారిభల్లూకుడు, “దిరిశెనవన, భైరవా!” అంటూ కేక పెట్టి, \"కాళీవర్మ దొరా, ఈ రాక్షసుడు ఉగ్రదండుడికీ, దొంగలనాయకుడు నాగమల్లూ, దుర్ముఖుడి అంగరక్షకులూ - అందరికీనేనే నాయకుణ్ణి. ఏం చేయమంటారు? ఆజ్ఞాపించండి, \" అన్నాడు.\nకాళీవర్మ, దిగాలుపడి చుట్టూ కలయ చూస్తున్న భల్లూక మాంత్రికుడితో, “గురూ, తమ ఆజ్ఞ ఏమిటి? ఒకసారి తమ శక్తి ఎలాంటిదో చూసిన ఆ జితకేతుడి మంత్రి జీవ గుప్తుడు మనమీద దాడి చేస్తాడనుకోను. చూడండి, అలా దూరంగా గుర్రం మీద కూర్చుని ఎలా వణికిపోతున్నాడో,” అన్నాడు.\nభల్లూకమాంత్రికుడు నిరుత్సాహంగా ఒకసారి మూసివున్న కోటద్వారాలకేసి చూసి, \"నా గురువును చిక్కులపాలు చేసిన తాంత్రికుడి శిష్యుడైన ఈ మాయామర్కటుడు, చాటుగా నన్ను వెన్నంటి వస్తున్నాడని తెలియక మంత్రదండాన్ని పోగొట్టుకున్నాను. వాడి సంగతి తెలిసివుంటే, మంత్రదండాన్ని ఆ నది ఒడ్డున చెట్టుకు ఆనించి, నదిలో స్నానానికి దిగివుండేవాణ్ణి కాదు,\" అన్నాడు.\nతలారిభల్లూకుడు గండ్రగొడ్డలిని అడ్డంగా రెండు అరచేతుల మీదా పెట్టుకుని మాంత్రికుడి ముందుకు వచ్చి, “మాంత్రిక ప్రభో! ఆ మంత్రదండం పోయిందని విచారించకండి. ఈ గండ్రగొడ్డలీ మంత్రప్రభావం కలదే గదా? దీని ధాటికి ఉగ్రదండుడంతటి రాక్షసుడే హడలెత్తిపోయాడు. ఇది తీసుకుని నన్ను వెంటనే మామూలు మనిషిని చెయ్యండి,” అన్నాడు.\n“నువ్వు సమర్పించుకోవలసిన రాజు దుర్ముఖుడి తల మాటేమిటి? కోటలో ఈ పాటికి ఆ తల సామంతుడు సూర్యభూపతి కత్తి దెబ్బలకు ఛిన్నాభిన్నమై వుంటుంది,” అన్నాడు రాక్షసుడు ఉగ్రదండుడు.\nరాజు దుర్ముఖుడి పేరు వింటూనే భల్లూక మాంత్రికుడు అదిరిపడి, “తలారి భల్లూకా, ఆ రాజు ఇంకా బతికే వున్నాడా? సామంతు సూర్యభూపతి ఎవరు? కోట లోపల యుద్ధం ఎవరెవరి మధ్య జరుగుతున్నది?” అని అడిగాడు.\nతలారిభల్లూకుడు కొద్ది మాటల్లో, తాను రాజు దుర్ముఖుడి వెంటబడి అరణ్యానికి పోయినప్పటి నుంచి, ఆ క్షణం వరకూ జరిగిందంతా చెప్పి, “మాంత్రిక ప్రభో, ఆ రాజు మనం అనుకున్నంత దుర్మార్గుడు కాదు. తరవాత మీ ఇష్టం! ముందు నన్ను మనిషిగా మార్చండి. ఈ ఎలుగుబంటి చర్మం లోపల వేడీ, ఉక్కలదెబ్బకు తట్టుకోలేక నానా అవస్థా పడిపోతున్నాను,” అన్నాడు.\n“గురూ, పాపం, తలారిభల్లూకుడి మాట కాదనకండి, వాడి రూపం మార్చండి,\" అన్నాడు కాళీవర్మ.\nభల్లూకమాంత్రికుడు మంత్రపు గండ్రగొడ్డలిని చేతికి తీసుకుని, ఏదో మంత్రం పఠిస్తూ, గొడ్డలిని తలారి పాదాలకు తాకించాడు. వెంటనే అతడి పాదాలు మనిషి పాదాలుగా మారిపోయినై. తరవాత గొడ్డలిని అతడి తల వరకూ తాకించుకుంటూ పోయాడు. క్షణాల మీద తలారి భల్లూకం శరీరం అంతా మనిషి శరీరంగా మారిపోయింది గాని, తల మాత్రం భల్లూకం తలగానే వుండిపోయింది.\nతను మామూలు మనిషినై పోయాననుకున్న తలారి చప్పున భల్లూకమాంత్రికుడి ముందు సాష్టాంగపడి లేస్తూ, “మాంత్రిక ప్రభో, ఎన్నాళ్ళకెన్నాళ్ళకు నేను తిరిగి మనిషి నయ్యాను! ప్రాణాలకెంత హాయిగా వుందో మాటలతో చెప్పటం సాధ్యం కాదు,” అన్నాడు.\nఆ మాటలకు దొంగ నాగమల్లుతో పాటు అందరూ పెద్దగా నవ్వారు. తలారి ఆశ్చర్యపోతూ వాళ్ళకేసి చూసేంతలో రాక్షసుడు ఉగ్రదండుడు తన రాతిగదతో అతడి తలను తాకుతూ, \"తలారిభల్లూకా! శరీరం కంఠం వరకూ మనిషిదే; మరి తల మాటేమిటి?\" అన్నాడు.\nతలారి దుఃఖం చూసి కాళీవర్మ జాలి పడుతూ, అతడి భుజం మీద చేయి వేసి, “తలారి భల్లూకా, అంతగా విచార పడకు. మాంత్రిక గురువు తన మంత్ర దండాన్ని పోగొట్టుకున్నాడని తెలిసిన రాజు జితకేతుడి మంత్రి జీవగుప్తుడు ధైర్యం పుంజుకుని, మమ్మల్ని హతం చేయాలనే ఉద్దేశంతో సైనికుల్ని వెంటబెట్టుకుని, మా వెన్నంటి వచ్చాడు. అదుగో, దూరాన ఆ మంత్రినీ, వెంటవున్న సైనికుల్నీ చూడు,\" అన్నాడు.\nతలారి భల్లూకుడు తల తిప్పి, మంత్రి జీవగుప్తుడూ వాళ్ళకేసి చూసి, భయంతో చిన్నగా కంపించిపోతూ, \"ఆ రాజుగారి మాటేమోగాని, ఈ మంత్రి మాత్రం నిశ్చయంగా నా తల తీయించేస్తాడు. నేను అన్ని విధాలా చిక్కుల్లో పడిపోయాను,” అన్నాడు జీరబోయిన గొంతుతో.\nభల్లూక మాంత్రికుడు మంత్రపు గండ్రగొడ్డలిని తలారికి తిరిగి ఇస్తూ, \"తలారి భల్లూకా, నీలో ధైర్యం, తెగింపు ఏమాత్రం వున్నా, ఈ మంత్రపు గండ్రగొడ్డలి నిన్ను అన్ని ఆపదల నుంచీ కాపాడుతుంది,\" అని నడుం నుంచి వేళ్ళాడుతున్న ఒర నుంచి కత్తి దూసి, “మర్కటం దొంగిలించుకుపోయిన మంత్ర దండం అంత శక్తి కలది కాకపోయినా, ఈ కత్తి నా రక్షణకు చాలు,\" అన్నాడు.\n“మరి నా దినభత్యం, నౌకరీ సంగతే మిటి? ఇక్కడున్న దొంగ నాగమల్లు లాగా నేను, దారులు కొట్టుకు బతికేంత నీచుణ్ణి కాదుగదా?\" అన్నాడు తలారి భల్లూకుడు.\nఅతడు మాట ముగించే లోపలే దొంగ నాగమల్లు కోపంతో పెద్దగా రంకె పెట్టి, కత్తిని కింద పడవేసి, \"ఒరే, ఎలుగుబంటి తలా, మనిషి శరీరపు సంకరజాతి వెధవా, నేను నీచుణ్ణా? మంది మార్బలం, సైన్యాల సహా యంతో ఏ చచ్చు వెధవైనా రాజ్యాలు పాలించవచ్చు. ఒంటరిగా అడవి దారులు కొట్టి బతకటానికి నిజమైన శౌర్యం, ప్రతాపం కావాలి. నా కత్తి పారేశాను, నీ మంత్రపు గొడ్డలి కింద పెట్టి, నాతో మల్లయుద్ధానికి రా,” అంటూ జబ్బలు చరచసాగాడు.\nభల్లూక మాంత్రికుడు కళ్ళెర్ర చేసి అందరి కేసీ ఓమారు చూసి, కాళీవర్మతో, “కాళీ! ఈ బుద్ధిహీనులకు తామెంత ప్రమాదకర స్థితిలో వున్నది అర్థమైనట్టు లేదు. అందర్నీ పట్టి శిరశ్ఛేదాలు చేసేందుకు ఒక వైపున జితకేతుడి మంత్రి పథకాలు వేస్తున్నాడు. ఇక కోటలో రాజు దుర్ముఖుడు జయించినా లేక సామంతుడు జయించినా, మనకు మేలుకన్న కీడే ఎక్కువ కలిగే ప్రమాదం వున్నది. మర్కట దుష్టుడు వాళ్ళను మన మీదికి రెచ్చగొట్టక మానడు,” అన్నాడు.\nకాళీవర్మ కోపంగా కత్తి పైకెత్తి, “మాంత్రిక గురువు చెప్పింది, విన్నారా? ఇక్కడ మీ అందరికీ నాయకు డెవరో తెలుసుకున్నారా?” అన్నాడు.\nఒక్క రాక్షసుడు ఉగ్రదండుడు తప్ప మిగతా వాళ్ళందరూ, “కాళీవర్మకూ, జై!\" అంటూ కేక పెట్టారు.\nకాళీవర్మ తృప్తిగా తలాడించి, రాక్షసుడు ఉగ్రదండుణ్ణి సమీపించబోయేంతలో మంత్రి జీవగుప్తుడి దగ్గిరనుంచి ఒక ఆశ్వికుడు కత్తిని తలకిందులుగా పట్టుకుని, వేగంగా వాళ్ళ దగ్గిరకు వచ్చి గుర్రాన్ని ఆపి, “జితకేత మహా రాజుగారి మంత్రి జీవగుప్తుల నుంచి ఒక ముఖ్య సందేశం తెచ్చాను,\" అన్నాడు.\n“ఓహో, అందుకా కత్తిని తలకిందులుగా పట్టుకున్నది! మంచిది, ఏమిటా సందేశం?” అన్నాడు కాళీవర్మ.\n\"ఇక్కడ వున్న నగర ప్రధాన తలారిని వెంటనే తన సమక్షానికి రావలసిందిగా మంత్రిగారు ఆజ్ఞాపిస్తున్నారు. వచ్చేటప్పుడు రాజుగారివల్ల శిరశ్ఛేద శిక్ష పొంది, తప్పించుకు తిరుగుతున్న కాళీవర్మ అనే నేరస్థుణ్ణి బంధించి వెంట తీసుకురమ్మన్నారు,” అన్నాడు మంత్రి జీవగుప్తుడి ఆశ్వసైనికుడు.\nఆ మాటలకు భల్లూక మాంత్రికుడు చిన్నగా నవ్వి, “ఏం, తలారి భల్లూకా, మంత్రి గారి ఆజ్ఞ విన్నావా? ఏం చేయబోతున్నావు?'' అని అడిగాడు.\nతలారి భల్లూకుడు ఏమి చేయటానికీ తోచనివాడిలా తల వంచుకు వూరుకుని, తరవాత తల ఎత్తి, “కాళీవర్మ దొరా, ఏమిటి మీ ఆజ్ఞ? ఈ భల్లూకం తలతో నేను చంద్ర శిలానగరం పోవటం అంటే, అక్కడ వీధి పిల్లలచేత రాళ్ళ దెబ్బలు తిని ప్రాణాలు పోగొట్టుకోవటమే అవుతుంది,” అన్నాడు.\nకాళీవర్మ కత్తితో తలారి భల్లూకుణ్ణి మృదు వుగా తాకి, “తలారి భల్లూకా, నీ స్వామి భక్తి మెచ్చదగింది. మనం ముందు ఈ కోటలో ప్రవేశించి, మాయామర్కటాన్ని పట్టు కోవటంతో పాటు, ఇప్పటికే మించి పోకపోతే, ఆ రాజు దుర్ముఖుడి ప్రాణాలు కూడా కాపాడాలి. రాజు జితకేతుడితో పోల్చితే, దుర్ముఖుడు అన్నివిధాలా ఉత్తముడుగా కనిపిస్తున్నాడు. ఇక మంత్రి జీవగుప్తుడి దూతకు ఇవ్వవలసిన జవాబు మాట! గండ్రగొడ్డలితో అతడి తల నరుకుతావో లేక అతడి కత్తిని రెండుగా విరిచి, ఇక్కడి నుంచి తరిమేస్తావో అదంతా నీ ఇష్టం!\" అన్నాడు.\nఆ మరుక్షణం తలారి భల్లూకుడు, “దిరిశెనవన, భైరవా!” అంటూ భీకరంగా అరుస్తూనే కుప్పించి దూత మీదికి దూకి, అతడి చేతిలోని కత్తిని లాక్కుని, మధ్యకు విరిచి, ముక్కలను దూరంగా విసిరివేస్తూ, “ఒరే, దూతాధమా! నేను జితకేతరాజుగారి ఉప్పు తిన్నదానికీ, నగరప్రధాన తలారిగా శిక్షితుల తలలు నరికి చేసిన సేవకూ, చెల్లు! మర్యాదగా మంత్రి జీవగుప్తుడు ఇక్కడి నుంచి వెంటనే వెళ్ళకపోతే, అతడి తలను దిరిశెనవన భైరవుడికి బలి చేస్తానని చెప్పు! అన్నాడు.\nజీవగుప్తుడి దూత ఒక చావుకేక పెట్టి, గుర్రాన్ని వెనుదిప్పి పరిగెత్తించేంతలో, బంధింపబడివున్న కోట ద్వారాలవైపు నుంచి ఫెళ ఫెళమంటూ పెద్ద ధ్వనితో పాటు, “కాళీవర్మకూ, జై!” అన్న కేకలు వినిపించినై.\nభల్లూక మాంత్రికుడితో పాటు అందరూ ఆశ్చర్యంగా అటు కేసి తలలు తిప్పి చూశారు. కోట ద్వారాలు భగభగమని కాలిపోతున్నవి. వాటిముందు ఆటవికుడూ, దొంగనాగమల్లూ, అతడి ఇద్దరు అనుచరులూ మండుతున్న ఎండు కట్టెలు ఎత్తి పట్టుకుని ఉత్సాహంగా గంతులు వేస్తున్నారు. - (ఇంకావుంది)",
            "book_page_end": 14,
            "story_id": "2004_11_03",
            "raw_genre_backup": "ఫాంటసీ",
            "normalized_genre_te": "ఫాంటసీ కథ",
            "normalized_genre_code": "FANTASY_STORY",
            "content_type": "STORY",
            "language": "TELUGU"
        },
        {
            "title": "కోపిష్టిముని",
            "book_page_start": 15,
            "pdf_page_start": 15,
            "pdf_page_end": 20,
            "author": "చందమామ బృందం",
            "genre": "బేతాళ కథ",
            "moral": "కోపం తపోబలాన్ని, పుణ్యశక్తిని హరిస్తుంది. క్రమశిక్షణతో కూడిన పరోపకార గుణం సామాన్యుడిని సైతం గొప్ప పుణ్యాత్ముడిగా మారుస్తుంది.",
            "keywords": [
                "కోపం",
                "తపోబలం",
                "మాధవుడు",
                "సుతీవ్రుడు",
                "పుణ్యం"
            ],
            "characters": [
                "విక్రమార్కుడు",
                "బేతాళుడు",
                "సుతీవ్రుడు",
                "సుశాంతుడు",
                "మాధవుడు",
                "కోయవాళ్ళు",
                "యువతి",
                "యువకుడు"
            ],
            "locations": [
                "శ్మశానం",
                "అడవి",
                "విష్ణుపురం",
                "సుశాంత ముని ఆశ్రమం"
            ],
            "content": "పట్టువదలని విక్రమార్కుడు చెట్టు వద్దకు తిరిగివెళ్ళి, చెట్టుపై నుంచి శవాన్ని దించి భుజాన వేసుకుని, ఎప్పటిలాగే మౌనంగా శ్మశానం కేసి నడవసాగాడు. అప్పుడు శవంలోని బేతాళుడు, “రాజా, ఎన్నో శ్రమలకోర్చి చేస్తున్న ప్రయత్నం, ప్రతి ఒక్కసారీ భంగపడుతున్నా సడలని నీ పట్టుదలా, ఓర్పూ నన్ను ఆశ్చర్యపరుస్తున్నాయి. నువ్వు సాధించదలచింది అత్యంత కఠినమైన కార్యమన్నదాంట్లో సందేహం. లేదు. ఐతే, ఇందుకు నిన్ను ప్రోత్సహించిన వ్యక్తి సాటివాడా లేక నువ్వు అత్యంత భక్తిగౌరవాలు చూపే ఏ గురువైనా అయివుంటాడా అన్న అనుమానం కలుగుతున్నది. కొందరు ఉన్నత వ్యక్తులు సందర్భాన్ని బట్టి తాము చెప్పదలచిన దాన్ని నర్మగర్భంగా, సూచన ప్రాయంగా చెబుతూంటారు. అది విన్న వారికి తమ తమ వివేకాన్ని బట్టి అర్థమవుతూంటుంది. ఇందుకు ఉదాహరణగా, ఒక కోపిష్టి ముని కథ చెబుతాను, శ్రమ తెలియకుండా, విను,\" అంటూ ఇలా చెప్పసాగాడు:\nపూర్వం ఒక అడవిలో సుతీవ్రుడనే వాడు తపోసాధన చేస్తూండేవాడు. ఒకసారి ఇద్దరు కోయవాళ్ళు అడవి అంతా తిరిగి తిరిగి ఏమీ దొరక్క అలసిపోయి, మునివున్న చోటుకు వచ్చి కూర్చున్నారు. అంతలో ఒకడికి శోష వచ్చి పడిపోయాడు. రెండో కోయవాడు ఏంచేయాలో తెలియక మునిని సాయమడిగాడు. ఆయన బదులివ్వకపోతే పట్టి కుదిపాడు.\nముని కళ్ళు తెరిచి కోపంగా వాడివంక చూసి, భస్మమైపొమ్మని శపించాడు. అంతే, ఆ కోయవాడు బూడిదగా మారిపోయాడు.\nఅప్పటికి శాంతించిన ముని, రెండో కోయ వాడికి స్పృహ తెప్పించి, జరిగింది చెప్పి, “నేను శపించగలను కానీ, శాపాన్ని ఉపసంహరించలేను. నీవు నీ మిత్రుడి బూడిదను జాగ్రత్త చేసివుంచు. నేను నా గురువు దగ్గరకు వెళ్ళి, శాపం ఉపసంహరించేందుకు ఏంచేయాలో తెలుసుకుని వస్తాను,\" అంటూ అక్కణ్ణించి ప్రయాణమయ్యాడు.\nసుతీవ్రుడు వారం రోజులు ప్రయాణం చేసి, మరో అడవిలో వున్న తన గురువు సుశాంతుణ్ణి కలుసుకుని విషయం చెప్పాడు. అంతా విన్న సుశాంతుడు, “నాయనా! తన కోపమే తన శత్రువంటారు. నీ కోపం నీ తపోబలాన్ని హరించివేస్తుంది. శాంతం అలవర్చుకుంటే నీకు తప్పక మేలు జరుగుతుంది. శాపమిచ్చాక మిగిలిన నీ తపోబలాన్నంతా ధారపోస్తే, ఆ కోయవాడు తిరిగి జీవిస్తాడు,” అని చెప్పాడు.\nఇందుకు సుతీవ్రుడు దుఃఖపడి, మరేదైనా ఉపాయముంటే చెప్పమన్నాడు. అప్పుడు సుశాంతుడు, “విష్ణుపురంలో మాధవుడనే సామాన్య గృహస్థు వున్నాడు. ఆయన తను చేసిన పుణ్యాన్ని కొంత ధారపోసినా, ఆ కోయ వాడు బతుకుతాడు. నీ వాయన వద్దకు వెళ్ళు,\" అన్నాడు.\nసుతీవ్రుడు వెంటనే విష్ణుపురానికి బయల్దేరాడు. దారిలో ఆయనకు కొందరు యువతులు వనవిహారం చేస్తూ కనిపించారు. వారిలో ఒకామె అద్భుత సౌందర్యవతి. సుతీవ్రుడు కాసేపు ఆమెను అబ్బురంగా చూస్తూవుండి పోయాడు.\nఆ యువతి, సుతీవ్రుడి గుబురు గెడ్డాన్నీ, తీవ్రమైన చూపులనూ చీదరించుకుని, “అడవిలో ముక్కు మూసుకుని తపస్సు చేయాల్సిన నీకు, నా అందం చూడాలనిపిస్తోందా?\" అన్నది.\nదాంతో మునికి కోపం వచ్చి, “నీ అందం నీకు మహా గర్వకారణమైంది! ఈ క్షణం నుంచీ కురీపివికా,” అంటూ శపించాడు. ఆ యువతి వెంటనే కురూపిగా మారిపోయి, తనకు పట్టిన దుర్గతికి వెక్కి వెక్కి ఏడ్చింది.\nతర్వాత సుతీవ్రుడు విష్ణుపురం చేరుకున్నాడు. ఆయన దారిలో కనిపించిన ఓ యువకుణ్ణి పలకరించి, మాధవుడింటికి దారి అడిగాడు. వాడాయన్ను ఎగాదిగా చూసి, “మాధవుడి కూతురు మహాసౌందర్యవతి. ఆమెను నేను ప్రేమిస్తున్నాను. ఆమె కోసం మునులంతవాళ్ళు కూడా తపస్సు మానుకుని వచ్చి పెళ్ళాడగోరుతున్నారని తెలిసింది. నువ్వూ అలాంటి వాడివే అయితే, నీ ప్రాణం తీస్తాను; జాగ్రత్త!\" అని హెచ్చరించాడు.\nసుతీవ్రుడు ఎక్కడ లేని కోపంతో, వాడికి మాటపడిపోవాలని శపించాడు. చివరికాయన మాధవుడి ఇల్లు చేరుకునే సరికి, ఇంటి అరుగు మీద కూర్చున్న మాధవుడు, ఆయన్ను ఆప్యాయంగా పలకరించి, “సుశాంత ముని క్షేమమేగదా?” అన్నాడు.\nసుతీవ్రుడు, ఆయనకు నమస్కరించి, \"తమరు మహాపుణ్యాత్ములని సుశాంతముని సెలవిచ్చారు. మీ దర్శన భాగ్యం, నా అదృష్టం,\" అన్నాడు.\nఇంతలో, లోపల్నుంచి ఓ అందమైన యువతి వచ్చి, ఆయన ముందు చిన్న చాప పరచింది. దాని మీద పనసకాయను పెట్టి, కత్తిని మాధవుడికి అందించింది. తర్వాత, ఒకసారి సుతీవ్రుణ్ణి చూసి చేతులు జోడించి వెళ్ళిపోయింది. మాధవుడు పనసకాయ చెక్కడం ప్రారంభించాడు.\nతన గురువు సుశాంతుడి మెప్పుపొందిన మాధవుడు ఏంచేసి పుణ్యాత్ముడయ్యాడోనని సుతీవ్రుడికి కుతూహలంగావుంది. అందుకని ఆయన, మాధవుడు ఏం చేస్తాడో తెలుసుకో గోరాడు. “పొద్దున్నే లేస్తాను. శుచిగా, శుభ్రంగా వుంటాను. ఇంటిపనులూ, బయటి పనులూ చేస్తాను. చేతనైనంతలో నలుగురికీ సాయపడతాను. తీరుబడి దొరికినప్పుడు మంచి గ్రంథాలు చదువుతాను. వేళకు నిద్రపోతాను. కోపం, ఆవేశం, ఉద్రేకం రాకుండా మనసును ప్రశాంతంగా వుంచుకుంటాను,\" అన్నాడు మాధవుడు.\nఆయన దినచర్యలో దైవపూజ, ధ్యానం లేకపోవడం గమనించిన సుతీవ్రుడాశ్చర్య పడి, “మరి రోజుకొక్కసారైనా దేవుణ్ణి స్మరించరా?\" అని అడిగాడు.\n“దేవుడు వేరే ఎక్కడున్నాడు? నాలోనూ, నాసాటి మనుషుల్లోనూ వున్న దేవుడికి వేరే ప్రార్థనలు దేనికి? మనం నలుగురికీ మంచి చేస్తూ, సంతోషంగా వుంటే, అదే దైవ ప్రార్థన, తపస్సు,” అన్నాడు మాధవుడు.\nఅది వింటూనే సుతీవ్రుడు కోపంగా, “నువ్వు నన్ను పరిహాసం చేస్తున్నావు. నేను చేసే తపస్సు వృధా అనే కదా నీ ఉద్దేశ్యం?” అన్నాడు.\n\"అయ్యా! నేను నా గురించి చెప్పాను. తమ గురించి చెప్పలేదు. నాకు సంబంధిం చినంతవరకూ తపస్సు వృధా!” అన్నాడు మాధవుడు.\nసుతీవ్రుడు కోపం పట్టలేక, “నీ వంటి నాస్తికుడిని క్షమించకూడదు. నువ్వు ఈ క్షణంనుంచీ కదలలేక, చూపానక రోగిష్టివై మంచాన పడివుండు,\" అన్నాడు.\nఅయితే, మాధవుడికి ఏమీ కాలేదు. ఆయన పనసకాయను పొట్టుగా మార్చుతూనే, \"అయ్యా! తమరు తపోధనులు. తమవంటివారికి కోపం తెప్పించానంటే, అది నా తప్పు. మీరు నా మీద కోపం తగ్గించుకోండి. ఒక్కసారిగా ఎవరూ మారిపోలేరు కదా!” అన్నాడు.\nసుతీవ్రుడికి ఏమనాలో తెలియలేదు. ఆయన ఖిన్నవదనుడై, “నా శాపం నీమీద పని చేయలేదు. నా తపస్సు వృధా. నీవే నాకంటే గొప్పవాడివనిపిస్తోంది,” అన్నాడు.\n“లేదు, స్వామీ! మీ దృష్టిలో తప్పు చేసిన వారిని, తమరు తపోబలంతో శిక్షించాలనుకుంటారు. అందువల్ల మీ తపోబలం తరిగి పోతుంది. ఇంతవరకూ మీరోకోయవాణ్ణి బూడిద చేశారు. ఓ అందగత్తెను కురూపిగా మార్చారు. ఓ యువకుడి మాట పోగొట్టారు. అందువల్ల మీ తపోబలం పూర్తిగా తరిగి పోయింది. ఇప్పుడు అసలు విషయం మీకు చెబుతాను. తమరు శపించిన వారిని శాప విముక్తుల్ని చేయడం కోసం, నావంటి సామాన్యుడి పుణ్యాన్ని కోరివచ్చారు. మీ కోరిక తీరే దాకా నన్నే శాపమూ ఏమీ చేయలేదు. ఇప్పుడు మీ కోరిక తీరింది. మీరు శపించినవారంతా ఇప్పుడు మామూలు మనుషులయ్యారు. కావాలంటే ఇప్పుడు మీరు నన్ను శపించి, మీ శక్తిని పరీక్షించుకోండి!” అన్నాడు మాధవుడు వినయంగా.\nసుతీవ్రుడు, మాధవుణ్ణి శపించలేదు. ఆయన తిరుగు ప్రయాణమై దారిలో, తనవల్ల శాపం పొందినవారందరూ యథాప్రకారం మారిపోవడం చూసి ఆశ్చర్యపోయాడు. ఆయన సుశాంతుణ్ణి కలుసుకుని, తన అనుభవం చెప్పి, ఇలా ఎందుకు జరిగిందని అడిగాడు.\nదానికి సుశాంతుడు, \"తపోశక్తి గొప్పదే. అయితే, క్రమశిక్షణ పాటిస్తూ, బాధ్యతలు నిర్వహిస్తూ, పరోపకార గుణం కలిగివున్న సామాన్యుడి పుణ్యం, నీవంటి కోపిష్టి తపః సాధకుడి తపోబలంకంటే గొప్పది. సామాన్యుడు పుణ్యాత్ముడైతే అతడికి శపించే శక్తి వుండదు కాబట్టి, అతడివల్ల ఇతరులకు హాని వుండదు,” అన్నాడు.\n“మరి మాధవుడు శాపగ్రస్థులను కాపాడ్డానికి తన పుణ్యం ధారపోశాడు. ఆయన పుణ్యం కూడా తరిగి పోయివుంటుంది. పోయిన పుణ్యం తిరిగి సంపాయించడానికి, మళ్ళీ ఆయనకు ఎంతకాలం పడుతుంది?” అని అడిగాడు సుతీవ్రుడు.\nసుతీవ్రుడి ప్రశ్నకు సుశాంతుడు చిన్నగా నవ్వి, \"ఒకరి తప్పును సరిదిద్దేందుకు తన పుణ్యాన్ని ధారపోయడం చాలా గొప్ప పుణ్యం. అందువల్ల, నీ కారణంగా మాధవుడి పుణ్యం మరింతగా పెరిగింది. ఆయన పుణ్యాన్ని ధారపోయవలసి వచ్చినందుకు, నీ పాపం మరికాస్త పెరిగింది!\" అన్నాడు.\nఆవెంటనే సుతీవ్రుడు అక్కడి నుంచి బయల్దేరుతూ, \"గురువర్యా! పోయిన తపశ్శక్తినీ, చుట్టుకున్న పాపాన్నీ పరిహారంచేసు కునేందుకు, నేనిప్పుడే నా పూర్వస్థానానికి పోయి తిరిగి తపస్సు ప్రారంభిస్తాను,” అన్నాడు.\nబేతాళుడు ఈ కథ చెప్పి, \"రాజా, సుశాంతుడు, సుతీవ్రుడి ప్రశ్నలకు ఇచ్చిన సమాఛానాల్లో, అతడు తపస్సు చేసి దైవానుగ్రహం పొందాలనుకోవడం వృధా శ్రమ అన్న సూచన వున్నది. అతడు ఏనాటికైనా తన కోపాన్ని అదుపులో పెట్టుకోగలగడం పూర్తిగా అనుమానాస్పదం. ఆ కారణం వల్లనే సుశాంతుడు, సుతీవ్రుణ్ణి ఎంతో పుణ్యాత్ముడైన గృహస్థు మాధవుడింటికి పంపాడు. అక్కడ ఏ తపస్సూ చేయని మాధవుడిలోని అద్భుత శక్తులు చూసి కూడా, సుతీవ్రుడు తిరిగి తపస్సు చేయడానికి బయల్దేరడం, ఏదో అపశృతిలా తోస్తున్నది. సుశాంతుడు, అతడికి-నువ్వు తపస్సు చేసేందుకు అర్హుడివి కాదు, గృహస్థాశ్రమం స్వీకరించు అని, సూచనప్రాయంగా, నర్మగర్భంగా కాక, సూటిగా చెప్పివుంటే బావుండేది కదా? సుశాంతుడు అలా ఎందుకు చేయలేదు? ఈ సందేహాలకు సమాధానం తెలిసి కూడా చెప్పక పోయావో, నీ తల పగిలిపోతుంది,” అన్నాడు.\nదానికి విక్రమార్కుడు, “సుతీవ్రుడిది ప్రధానంగా తామసగుణం. అలాంటి వాళ్ళు తపస్సు చేయడానికే కాదు, ఎన్నో ఒడిదుడుకులకు కారణమయ్యే గృహస్థ జీవితానిక్కూడా అంతగా సమర్థులు కారు. సుతీవ్రుడు, మాధవుడితో ప్రవర్తించిన తీరు విన్నాక, సుశాంతుడికి అతణ్ణి గృహస్థువు కమ్మని ఆదేశించడం ఇంగితం కాదనిపించింది. అందువల్లనే, సూచనగా చెప్పి, నిర్ణయం అతడికే వదిలేశాడు. పైగా, సుతీవ్రుడు మొదట అహంకారిగానూ, కోపిష్టిగానూ ఉన్నప్పటికీ, ఆ తరవాత అవి తనకు ఎంతటి హాని చేయగలవో అనుభవపూర్వకంగా గ్రహించాడు. తనలోని లోపాన్ని సరిదిద్దు కోవాలనుకున్నాడు. అతనిలోని అహంకారం, కోపం, తామసగుణం నశించి సాత్విక స్వభావం ఏర్పడింది. అందువల్లే మళ్ళీ తపస్సు చేయడానికి బయలుదేరాడు,\" అన్నాడు.\nరాజుకు ఈ విధంగా మౌనభంగం కలగగానే, బేతాళుడు శవంతో సహా మాయమై, తిరిగి చెట్టెక్కాడు. - (కల్పితం)\n[ఆధారం : \"వసుంధర' రచన]",
            "book_page_end": 20,
            "story_id": "2004_11_04",
            "raw_genre_backup": "బేతాళ కథ",
            "normalized_genre_te": "బేతాళ కథ",
            "normalized_genre_code": "BETAALA_KATHA",
            "content_type": "STORY",
            "language": "TELUGU"
        },
        {
            "title": "పాఠకులకు కథల పోటీ",
            "book_page_start": 21,
            "pdf_page_start": 21,
            "pdf_page_end": 21,
            "author": "చందమామ బృందం",
            "genre": "పోటీ",
            "moral": "ప్రభువులు బహుమతులను కేవలం సాహసానికి కాక, దాని వెనుక ఉన్న గొప్ప త్యాగాన్ని, సేవానిరతిని బట్టి నిర్ణయించాలి.",
            "keywords": [
                "కథల పోటీ",
                "వివక్ష",
                "బహుమతి",
                "కాపలా భటుడు",
                "ఉపాధ్యాయుడు"
            ],
            "characters": [
                "రాజు రవితేజవర్మ",
                "కాపలా భటుడు",
                "ఉపాధ్యాయుడు",
                "దుండగుడు",
                "సభికుడు"
            ],
            "locations": [
                "రాజ సభ"
            ],
            "content": "ఈ కింది కథను చదవండి:\nపేరుమోసిన బందిపోటును చాకచక్యంతో పట్టి బంధించిన కాపలా భటుడికి బంగారు ఉంగరం ఇచ్చి సత్కరించాడు రాజు రవితేజవర్మ. కొన్ని వారాలు గడిచాయి.\nకొన్నాళ్ళ క్రితం పదవీ విరమణ చేసిన ఉపాధ్యాయుడొకడు, ఒక పసివాడి మెడ నుంచి హారం దొంగిలిస్తూన్న ఒక దుండగుణ్ణి చూడగానే, \"దొంగ! దొంగ!\" అని అరిచాడు. ఆ దారినే వెళుతూన్న కొందరు, దొంగను పట్టి బంధించి రాజుకు అప్పగించారు. రాజు ఉపాధ్యాయుణ్ణి వజ్రాలహారంతో సత్కరించాడు.\nమరునాడు కొలువుదీరిన రాజును ఒక సభికుడు, \"ప్రభువులు క్షమించాలి. భయంకరుడైన బందిపోటును పట్టి బంధించిన కాపలాభటుణ్ణి కేవలం ఉంగరంతో సత్కరించిన తమరు, దొంగను చూసి కేకలు పెట్టిన ఉపాధ్యాయుడికి వజ్రాలహారం బహూకరించారు కదా? ఎందుకింత వివక్ష పాటించారో ఎంత ఆలోచించినా అంతుబట్టడం లేదు,” అన్నాడు.\nదానికి రాజు ఇచ్చిన సమాధానం ఏమిటి?\nకథను పూర్తి చేసేముందు ఈ అంశాలను గుర్తుంచుకోండి:\nరాజు నిజంగానే, కాపలాభటుడు, ఉపాధ్యాయుడి మధ్య వివక్ష పాటించాడా?\nఆయన వివక్షత చూపింది బందిపోటు, దుండగుడి మధ్యా? కాపలాభటుడు, ఉపాధ్యాయుడి మధ్యా?\n100-150 - మాటలతో కథకు ముగింపురాసి, చక్కని పేరుపెట్టి మాకు పంపండి. కవరు మీద 'కథల పోటీ'కి అని రాయండి. కింది కూపన్ను తప్పక జతచేయండి.",
            "book_page_end": 21,
            "story_id": "2004_11_05",
            "raw_genre_backup": "పోటీ",
            "normalized_genre_te": "సామాజిక కథ",
            "normalized_genre_code": "SOCIAL_STORY",
            "content_type": "STORY",
            "language": "TELUGU"
        },
        {
            "title": "విదేశ పూర్వగాథలు (ఫ్రాన్స్) ఏడోరోజు",
            "book_page_start": 22,
            "pdf_page_start": 22,
            "pdf_page_end": 25,
            "author": "చందమామ బృందం",
            "genre": "పౌరాణిక కథ",
            "moral": "మాట తప్పకుండటం ప్రాణాల కన్నా విలువైనది. సత్యసంధులుగా ఉంటూ ఎదురైన కష్టాలను ధైర్యంగా ఎదుర్కోవాలి.",
            "keywords": [
                "బ్రిటానీ నగరం",
                "డోరిజెన్",
                "ఆర్బోర్",
                "అరీలియస్",
                "రాక్షస బండలు"
            ],
            "characters": [
                "డోరిజెన్",
                "ఆర్బోర్",
                "అరీలియస్",
                "మాంత్రికుడు"
            ],
            "locations": [
                "బ్రిటానీ నగరం",
                "సముద్ర తీరం",
                "ఆలయం"
            ],
            "content": "దాదాపు రెండువేల సంవత్సరాలకు పూర్వం బ్రిటానీ నగర సరిహద్దులో వెలసిన చిన్న కొండ మీద అందమైన భవనం ఉండేది. ఆ కొండ కవతల పెద్దపెద్ద నల్ల బండరాళ్ళతో నిండిన సముద్రం ఉండేది. సగం నీళ్ళల్లో మునిగిన ఆ బండలు కొన్ని ఆకాశంలో తేలే మేఘాల కేసి గురిపెట్టిన పెద్ద పెద్ద ఖడ్గాల్లాగానూ, గదల్లాగానూ కనిపించేవి. కొండమీది భవనంలో సముద్రం వైపుగా వున్న కిటికీ వద్ద కూర్చుని డోరిజెన్ అనే ఓ అందాల యువతి తదేకంగా చూస్తూ గంటల తరబడి గడిపేది.\nఆమె అలా చూస్తూ కూర్చోవడానికి కారణం ఆమెకు సముద్రమంటే ఇష్టమా అంటే అదేం కాదు. చెప్పాలంటే చెప్పరానంత భయం కూడా. మరెందుకలా చూస్తున్నది? సాహస ప్రియుడైన ఆమె భర్త ఆర్బార్ సుదూరంలోని ఒక దీవికి వెళ్ళాడు. ఆయన తిరిగి వచ్చేప్పుడు ఆయన ప్రయాణం చేస్తూన్న ఓడ దారితప్పి, రాక్షస బండలకేసి గుద్దుకుంటుందేమోనన్న భయంతో ఆమె అలా చూస్తూ కూర్చుంటుంది.\nఆమె భర్త ప్రయాణం కట్టిన దీవికి వెళ్ళి రావడానికి ఒక సంవత్సరం కన్నా ఎక్కువ కాలం పట్టదంటారు. మరి ఆయన వెళ్ళి రెండు సంవత్సరాలు గడిచిపోయింది. ఆయన నుంచి ఎలాంటి సమాచారమూ లేదు. సముద్రపు దొంగల బారిన పడిగానీ, వారు వెళ్ళిన దీవుల్లోని దోపిడీదొంగలకు చిక్కిగానీ, ఆర్బోర్ ఆయన అనుచరులు హతులైపోయివుంటారనీ, లేదా వాళ్ళు ప్రయాణం చేసిన ఓడ సముద్రంలో మునిగిపోయివుంటుందనీ నలుగురూ నాలుగు విధాలుగా చెప్పుకోసాగారు.\nబ్రిటానీ నగరంలోనే ఆరీలియస్ అనే ఒక ధనిక యువకుడు ఉండేవాడు. అతడు డోరిజెన్ను పెళ్ళికాక ముందు తను పెళ్ళాడేందుకు ప్రయత్నించి విఫలుడయ్యాడు. ఇప్పుడు ఆమె భర్త ఆర్బోర్ ఆచూకీ తెలియలేదు. ఇక మీదట అతడు వచ్చే అవకాశం కూడా లేదు గనక, ఇప్పుడు తనను పెళ్ళాడమని కోరాడు. అరీలియస్, అంటే డోరిజెన్కు ఏహ్యభావం ఉండేది.\nఅయినా అతడు ధనమూ, పలుకుబడీ గలిగిన రాచకుటుంబానికి చెందినవాడు. అందువల్ల తన మనసులోని మాటను నిర్మొహమాటంగా చెప్పలేక పోయింది. దాన్ని అతడు ఆసరాగా తీసుకుని మరీమరీ పీడించసాగాడు.\nఒకనాడు డోరిజెన్ దాపులనున్న ఆలయానికి వెళ్ళింది. అక్కడ ఎదురుపడ్డ అరీలియస్, “డోరిజెన్, నీ కోసం ఎలాంటి త్యాగానికైనా వెనుకాడను. నువ్వు నన్ను పెళ్ళాడతానంటే, నువ్వు ఏం చేయమన్నా చేస్తాను,” అన్నాడు.\nఅతడు మునుముందు తనకు ముఖం చూపలేని విధంగా గట్టిగా సమాధానం చెప్పా లనుకుని డోరిజెన్ ఆగ్రహంతో ఆలోచించింది. “అరీలియస్, నన్ను పెళ్ళాడడానికి నువ్వేమైనా చేస్తావా? అయితే, సముద్ర తీరంలో వున్న రాక్షస బండలన్నింటినీ తొలగించగలవా?” అని అడి గింది డోరిజెన్.\n\"తప్పకుండా! అయితే, నేను వాటిని తొలగించిన ఏడురోజులలోగా నన్ను పెళ్ళాడతానని నువ్వు ప్రమాణం చేయాలి!” అన్నాడు అరీలియస్ ఉత్సాహంగా.\n“అలాగే, ప్రమాణం చేస్తున్నాను,\" అన్నది డోరిజెన్, వాడి పీడను వదిలించుకుంటే చాలు నన్న తొందరపాటుతో.\n“ఈ ఆలయంలోపల చేసిన ప్రమాణాన్ని తప్పక పాటించాలి. అలా పాటించక, మాట తప్పిన వారి కుటుంబమంతా శాశ్వత నరకం పాలవుతుంది. తాత ముత్తాతల ఆత్మలకు కూడా అదే గతి తప్పదు. ఆ సంగతి నీకు తెలుసనుకుంటాను. మరిచి పోవద్దు,” అంటూ అక్కడి నుంచి వెళ్ళిపోయాడు అరీలియస్.\nఆమాట వినగానే డోరిజెన్ భయంతో ఒక్క క్షణం ఉలిక్కి పడింది. ఆ సంగతి తెలియక తొందర పడ్డానా అని కలవరపడింది. అయినా తను పెట్టిన షరతును నెరవేర్చడానికి మానవ మాత్రులకు సాధ్యం కాదన్న విషయం గుర్తుకు రావడంతో చిన్నగా నవ్వుకుంటూ ఆలయం నుంచి వెలుపలికి వచ్చింది.\nతన భవనం చేరిన అరీలియస్ ఈ విషయం గురించి తీవ్రంగా ఆలోచించ సాగాడు. ముఖం నుంచి చిరునవ్వు మటుమాయమయింది. అసాధ్యాన్ని సుసాధ్యం చేయడం ఎలా? నిద్రాహారాలు మాని ఆలోచించాడు. సన్నిహితులనూ, శ్రేయోభిలాషులనూ సంప్రదించాడు. “ఏమిటీ పిచ్చి? నీ నుంచి తప్పించుకోవడానికి ఆమె ఆ షరతు విధించిందని అర్థం కావడం లేదా?” అని హితవు చెప్పారు మిత్రులు.\nఇది అతని మొండితనాన్ని మరింత పెంచింది. తనను మభ్యపెట్టి మోసం చేయడానికి చూస్తుందా? ఆమెనెలాగైనా తనతో పెళ్ళికి ఒప్పించి తీరాలి!\nఅతడి స్నేహితుడొకడికి మాయలు మంత్రాలు తెలుసు. ఆ స్నేహితుడి ద్వారా వెయ్యిమైళ్ళ కావల ఒక గుహలో ఉంటూన్న మహామాంత్రికుణ్ణి గురించి తెలుసుకున్నాడు. అప్పటికప్పుడే బయలుదేరి కొన్ని రోజుల ప్రయాణానంతరం గుహలోని మాంత్రికుణ్ణి దర్శించి, బ్రిటికి వెంటబెట్టుకుని వచ్చాడు. ప్రమాద భరితమైన సముద్ర తీరాన్ని పరిశీలించిన మాంత్రికుడు, “వీటిని నిర్మూలించడం అసాధ్యం. అయితే, ఈ బండలు ఏడురోజుల పాటు కనిపించకుండా ఒక మాయను సృష్టించగలను,” అన్నాడు.\n“ఆహా! అది చాలు నా పంతం నెగ్గి కోరిక తీరడానికి!” అన్నాడు అరీలియస్ అమితానందంగా.\nమాంత్రికుడు కళ్ళు మూసుకుని చేతులు ఊపుతూ ఏవో విచిత్ర శబ్దాలు పుట్టించాడు. మరుక్షణమే సముద్ర తీరంలోని బండలు అదృశ్యమై పోయాయి! అరీలియస్ పరిగెత్తి కొండ వద్దకు వెళ్ళి డోరిజెన్ను గట్టిగా పిలిచాడు. అయితే, ఆ కేకవిని భవనం నుంచి ఆమె భర్త ఆర్బోర్ వెలుపలికి వచ్చాడు. అరీలియస్ మాంత్రికుణ్ణి వెతుక్కుంటూ వెళ్ళిన సమయంలో ఆర్బోర్ తిరిగి వచ్చేశాడు.\n'మిత్రమా, అరీలియస్, బావున్నావా? నువ్వేదో బండలను నిర్మూలిస్తానని మాట ఇచ్చావట. వింతగా వుంది. అయినా, నేను లేనప్పుడు డోరిజెన్కు నీ మాటలతో కాస్త వినోదం కలిగించినందుకు కృతజ్ఞతలు,\" అన్నాడు ఆర్బోర్ నవ్వుతూ.\n“ఏమిటీ, నా మాటలు వింతగా ఉన్నాయా? ఒక్కసారి సముద్రం కేసి చూడు. నీకే తెలుస్తుంది,” అన్నాడు అరీలియస్ ఆగ్రహంతో.\nఆ సమయానికి భవనంలోనున్న డోరిజెన్ కూడా వెలుపలికి వచ్చింది. భార్యా భర్తలిద్దరూ ఒక్కసారిగా సముద్రం కేసి చూశారు. అక్కడ ఒక్క బండ కూడా కనిపించకపోవడంతో దిగ్భ్రాంతి చెందారు. వారి ముఖాలు వెలవెల బోయాయి. డోరిజెన్ నిలబడలేక తూలికింద పడింది. కొంతసేపటికి ఆమెకు స్పృహవచ్చాక, \"నువ్వు చెప్పినట్టు అసాధ్యాన్ని సాధించి చూపాను. మరినన్ను ఎప్పుడు పెళ్ళాడతావు?\" అని గద్దించాడు అరీలియస్.\n“డోరిజెన్, ఇచ్చిన మాటను నిలుపుకోవడం ప్రాణాల కన్నా విలువైనది. మనం మాట తప్పి, మన తాతముత్తాతల ఆత్మలను నరకయాతనల పాలుచేయడం భావ్యం కాదు,” అన్నాడు ఆర్బోర్.\nడోరిజెన్ నోట మాట రాలేదు. శిలాప్రతిమలా నిలబడి పోయింది. ఆ తరవాత కొంతసేపటికి తేరుకుని, \"బండలు అదృశ్యమైన ఏడు రోజులలోగానే నిన్ను నేను పెళ్ళాడతానని మాట ఇచ్చాను. ఏడో రోజే పెళ్ళాడగలను. అంతకు ముందు కాదు,\" అన్నది.\nఆమె నిర్ణయానికి అడ్డు చెప్పలేక పోయాడు అరీలియస్. ఈ మాయ ఏడురోజులు కొనసాగుతుంది గనక భయం లేదనుకున్నాడు. ఏడో రోజు పెళ్ళికాగానే, డోరిజెన్తో కలిసి సుదూర ప్రాంతంలోని మరో నగరానికి వెళదామని పథకం వేసుకున్నాడు.\nఆ రోజునుంచే ఆకాశం మేఘావృతం కాసాగింది. ఏడోరోజు గాఢాంధకారం కమ్ముకుని ఉరుములతో, మెరుపులతో కుంభవృష్టి ఆరంభమయింది. ఇళ్ళ నుంచి ఎవరూ వెలుపలికి అడుగు పెట్టలేకపోయారు. తుఫాను గాడ్పులతో ప్రకృతి బీభత్సం సృష్టించింది. ఆలయాలలో పూజలు ఆగిపోయాయి. అరీలియస్ తన పెళ్ళికూతురును తెచ్చుకోవాలని పలుమార్లు బయలుదేరాడు. కాని ప్రతికూల వాతావరణం కారణంగా గుర్రాలు బెదరడంతో వాహనం ముందుకు సాగక వెనుతిరగవలసి వచ్చింది.\nఅలా ఏడోరోజు గడిచి పోయింది. మరునాడు తెల్లవారగానే ఆకాశం నిర్మలంగా కనిపించింది. డోరిజెన్ను ఎలాగైనా తీసుకుపోయి, ఆలయంలో పెళ్ళాడేద్దామన్న ఆశ చావక, అరీలియస్ కొండ దగ్గిరికి వచ్చాడు.\nడోరిజెన్ కూడా అప్పటికే సిద్ధంగా ఉంది. ఆర్బోర్ ఆమెకు కన్నీళ్ళతో వీడుకోలు పలికాడు. అయినా, అంతలోనే అరీలియస్ కంగారు పడసాగాడు. సత్యసంధులైన డోరిజెన్, ఆర్బోర్ దంపతుల శక్తి ముందు బండలు లేనట్టు మాయకల్పించిన అతడు నిలబడలేక గడగడ లాడసాగాడు.\nహఠాత్తుగా ఉరుము ఉరిమి సముద్ర తీరంలో పిడుగు పడిన భీకరధ్వని ప్రకంపనలు సృష్టించింది. అందరూ ఒక్కసారి అటుకేసి తిరిగి చూశారు. వేలాది సంవత్సరాలుగా ఉన్నట్టే ఇప్పుడూ నల్లటి బండలు ఆకాశంకేసి నిక్కబొడుచుకుని కనిపించాయి. ఆవరించిన మాయ పటాపంచలయింది!\nఅరీలియస్ స్పృహతప్పి పడిపోయాడు. డోరిజెన్, ఆర్బోర్ సేవకులను పిలిచి, అతడికి స్పృహవచ్చేలా పరిచర్యలు చేయించారు. స్పృహ రాగానే అతడు ఆ దంపతులకు నమస్కరించి, \"క్షమించండి. పాపినైన నన్ను క్షమించండి! \" అంటూ అక్కడినుంచి పారిపోయాడు. ఆ తరవాత అతని జాడ మరెప్పుడూ బ్రిటానీలో కనిపించలేదు. - (సం.క)",
            "book_page_end": 25,
            "story_id": "2004_11_06",
            "raw_genre_backup": "పౌరాణిక కథ",
            "normalized_genre_te": "పౌరాణిక కథ",
            "normalized_genre_code": "MYTHOLOGY_STORY",
            "content_type": "STORY",
            "language": "TELUGU"
        },
        {
            "title": "చందమామ కబుర్లు",
            "book_page_start": 26,
            "pdf_page_start": 26,
            "pdf_page_end": 26,
            "author": "చందమామ బృందం",
            "genre": "వ్యాసం",
            "moral": "క్రికెట్ క్రీడాకారుడు సచిన్ తెండూల్కర్ విజయ రహస్యం: అచంచలమైన ఆకాంక్ష, పట్టుదల, నిరంతర అభ్యాసం, చురుకుగా అర్థంచేసుకునే శక్తి.",
            "keywords": [
                "సచిన్",
                "క్రికెట్",
                "ఎవరెస్ట్",
                "చెత్త",
                "టెన్సింగ్ నార్గే"
            ],
            "characters": [
                "సచిన్ తెండూల్కర్",
                "జామ్లింగ్ నార్గే"
            ],
            "locations": [
                "ఢిల్లీ పాఠశాలలు",
                "ఎవరెస్ట్ పర్వతం"
            ],
            "content": "కేంద్ర పాలిత ప్రాంతమైన ఢిల్లీ ప్రభుత్వ పాఠశాలలలో 10, 11, 12 తరగతులలో చదివే విద్యార్థులు ఈ విద్యాసంవత్సరం నుంచి తమ పాఠ్యపుస్తకాలలో మన సుప్రసిద్ధ క్రికెట్ క్రీడాకారుడు సచిన్టెండూల్కర్ జీవిత విశేషాలను చదవనున్నారు. ఇంటర్వూ రూపంలో ఉన్న ఈ పాఠంలో సుప్రసిద్ధ బ్యాట్స్మన్ తన జీవితంలోని ముఖ్య ఘట్టాలను గురించి వివరించాడు. సాధించి తీరాలనే అచంచలమైన ఆకాంక్ష, పట్టుదల, నిరంతర అభ్యాసం, దేన్నయి నాసరే చురుగ్గా అర్థంచేసుకునే శక్తి ఇవే తన విజయానికి కారణాలని సచిన్ ఒక ప్రశ్నకు సమాధా నంగా తెలియజేశారు.\n**ఎత్తయిన చెత్త ప్రదేశం!**\nఎత్తయిన పర్వత శిఖరం ఎవరెస్ట్! నిజమే. అయితే పరిస్థితులను చూస్తూంటే మరో పది, పదిహేను సంవత్సరాలలో ఎవరెస్టు ఎత్తయిన చెత్త ప్రదేశంగా మారిపోయే ప్రమాదం ఉందంటున్నాడు జామ్లింగ్ నార్గే. యాభై ఒక్క సంవత్సరాల క్రితం ఎడ్మండ్ హిల్లరీతో కలిసి మొట్టమొదటి సారిగా ఎవరెస్టు పర్వత శిఖరాన్ని అధిరోహించిన టెన్సింగ్ నార్గే కుమారుడితడు. ఇతడే కాదు. ఎవరెస్టును అధిరోహించి వచ్చే పర్వతారోహకులు - ఎత్తయిన ఈ పర్వతశిఖరం క్రమంగా ఎత్తయిన చెత్త ప్రదేశంగా మారుతున్నదని హెచ్చరిస్తున్నారు. పర్వతారోహకులు తిని పడేసే ఆహార పదార్థాలు, కాగితాలు, ప్లాస్టిక్ కప్పులు, ఖాళీ సీసాలు, గుడారాలు మొదలైనవాటితో శిఖరాగ్రం నిండి పోతున్నదని జామ్లింగ్ అంటున్నాడు. శిఖరాగ్ర ప్రదేశం ఒక్కసారిగా ఇరవై ముప్పై మంది నిలబడగల 200 చదరపు అడుగుల విస్తీర్ణం మాత్రమే ఉన్నది. ఇక మీదట విమానాశ్రయాల్లోలాగా పర్వతారోహకులను కూడా పరీక్షించి వట్టి చేతులతోనే అనుమతించవలసిన అవసరం ఉంది!",
            "book_page_end": 26,
            "story_id": "2004_11_07",
            "raw_genre_backup": "వ్యాసం",
            "normalized_genre_te": "వ్యాసం",
            "normalized_genre_code": "ARTICLE",
            "content_type": "ARTICLE",
            "language": "TELUGU"
        },
        {
            "title": "చందూ కథలవనం",
            "book_page_start": 27,
            "pdf_page_start": 27,
            "pdf_page_end": 29,
            "author": "స్నిగ్ధా పటేల్",
            "genre": "పిల్లల కథ",
            "moral": "సాహిత్యం (కథలు) జనాలను ఆకర్షించి, చెడు ఆలోచనలనుంచి దూరం చేస్తుంది. స్నేహానికి కులమత భేదాలు ఉండవు.",
            "keywords": [
                "కుందేలు",
                "కథలు",
                "సింహం",
                "స్నేహం",
                "మోసం"
            ],
            "characters": [
                "చందు (కుందేలు)",
                "సింహం",
                "పిట్ట",
                "నక్క",
                "తోడేలు",
                "చాకూ",
                "చలూ",
                "సింహపు పిల్ల"
            ],
            "locations": [
                "అడవి",
                "సింహం కొలువుకూటం",
                "చందూ కథలవనం"
            ],
            "content": "ఒకానొకప్పుడు ఒక అడవిలో చందు అనే అందమైన కుందేలు ఉండేది. తన ఇంటి ముందున్న చెట్టుకింద కూర్చుని కథలు చదువుకోవడం అంటే చందూకు మహా ఇష్టం. అది చాలా తెలివైనది. మిగతా జంతువులతో అది ఎంతో ప్రేమతో మసలుకునేది. అందువల్ల అది చెప్పే కథలు వినడానికి పక్షులూ, జంతువులూ రాసాగాయి.\nచందు కథలు చెప్పడం ప్రారంభించినప్పటినుంచి మృగరాజు సింహం కొలువులో రోజు రోజుకూ జంతువుల సంఖ్య తగ్గిపోసాగింది. ఆఖరికి ఒక్క జంతువు కూడా రాని పరిస్థితి ఏర్పడింది. నక్కలకూ, తోడేళ్ళకూ కుందేలు అంటే అసూయ ఉండేది. ఆ కారణంగా అవి మాత్రం చందూ కథలు వినడానికి వెళ్ళేవికావు.\nఒకనాటి ఉదయం సింహం అడవిలో తిరుగుతూ - కుందేలు ఒక పిట్టకు కథ చెప్పడం గమనించింది. కథ పూర్తి కాగానే పిట్ట చెట్టుమీదికీ, కుందేలు ఇంట్లోకీ వెళ్ళిపోయాయి. సింహం పిట్టను కథలు వింటున్నావేమిటని అడిగింది అమాయకంగా.\n“నేనే కాదు; చందూ చెప్పే కథలను ఈ అడవిలోని జంతువులూ, పక్షులూ అన్నీ వింటున్నాయి. అందుకే అవి నీ కొలువుకూటానికి రావడం కూడా మానేశాయి,” అన్నది పిట్ట ఎంతో ఆనందంగా.\nసింహానికి కోపం వచ్చింది. కేవలం కథలు వింటూ, నాకొలువుకు రావడం మానేస్తాయా ఈ అల్ప ప్రాణులు అన్న ఆగ్రహంతో వెళ్ళినక్కలకూ, తోడేళ్ళకూ సంగతి చెప్పింది. జంతువులను మళ్ళీ తమ వద్దకు రప్పించాలంటే కుందేలును చంపడం ఒక్కటే మార్గమనే నిర్ణయానికి వచ్చాయి. అందుకు ఒక పథకం ఆలోచించాయి.\nసింహం సాధువు వేషం ధరించింది. చిరకాలం హాయిగా జీవించమని కుందేలు చందూను ఆశీర్వదించడానికి ఆశిస్తున్నట్టు నక్కలకూ, తోడేళ్ళకూ చెప్పుకున్నది. ఈ సంగతిని ఒక కోతి వెళ్ళి చందూ చెవిని వేసింది. చందూ సంతోషంగా బయలుదేరుతూన్నప్పుడు ఒక పిట్ట ఎగిరి వచ్చి, దానిని చంపడానికి సింహం వేసిన పథకం గురించి చెప్పింది. చందూ ఇంట్లోకి వెళ్ళి తలుపు మూసుకున్నది. అప్పుడు ఒక తోడేలు వచ్చి కుందేలు తలుపు తట్టింది. అయితే కుందేలు, \"ఇప్పుడు బాగా పోద్దుపోయి చీకటి పడుతోంది. రేపు వచ్చి సాధువు ఆశీస్సులు పొందుతాను,” అన్నది.\nపిట్ట జంతువులన్నిటినీ హెచ్చరించడంతో మరునాడు తెల్లవారే సరికి, జంతువులూ, పక్షులూ ఆ అడవి వదిలి పక్క అడవిలోకి వెళ్ళి పోయాయి.\nఅక్కడ జంతువులకు చందూ చక్కని కథలు చెబుతూ, వాటికి అదే రాజయింది. ఆ అడవికి చందూ కథలవనం అనే పేరు ఏర్పడింది.\nకొన్ని సంవత్సరాలు గడిచాయి. చందూకు భార్య ద్వారా చాకూ, చలూ అనే ఇద్దరు మగ పిల్లలు పుట్టాయి. వాటికి కూడా అన్నీ చందూ బుద్ధులే వచ్చాయి. చెప్పాలంటే అవి చందూ కన్నా చాలా తెలివైనవి కూడా. చందూ తన పిల్లలకు, తనను చంపడానికి ప్రయత్నించిన సింహం గురించి చెప్పింది.\nఒకనాడు ఒక సింహపుపిల్ల వాటితో ఆడుకోవడానికి వచ్చింది. సాయంకాలం వరకు ఆడుకున్నాయి. ఇంటికి వెళ్ళి, \"నాన్నా, మాతో ఆడుకోవడానికి ఒక సింహపు పిల్ల వచ్చింది. బహుశా అది నిన్ను చంపడానికి ప్రయత్నించిన సింహపు పిల్లే అయివుంటుంది. ఇప్పుడు దానికి మనం వున్న చోటు తెలిసిపోయింది గనక, అది మన మీదికి వస్తుందేమో!\" అన్నవి భయం భయంగా.\nఅయినా చందూ, “భయపడకండి. ఆ సింహం ఇప్పుడు బాగా ముసలిదై పోయివుంటుంది. నా మీద పగ కూడా చల్లారి పోయివుంటుంది. విచారించకండి,\" అని ఓదార్చింది. మరునాడు తెల్లవారగానే ముసలి సింహం, కుందేలు మీదికి దాడికి బయలుదేరింది. తన నేస్తాలయిన కుందేలు పిల్లలు తన తండ్రికి శత్రువులని సింహపు పిల్లకు అప్పుడే తెలియవచ్చింది. వాటిని చంపవద్దని తండ్రిని హెచ్చరించింది. సింహం తన చర్యకు సిగ్గుపడుతూ ఒంటరిగా తన గుహకు తిరిగి వెళ్ళింది. తండ్రి మీది కోపంతో అది దాని వెంట తిరిగి వెళ్ళలేదు.\nచందూ ఇంటికి వచ్చాక, సింహపు పిల్ల జరిగిన సంగతి చెప్పి ఇక్కడే ఉండిపోవాలన్న తన నిర్ణయాన్ని తెలియజేసింది.\nకొన్ని రోజులు గడిచాయి. తన బిడ్డ తనను వదిలి శత్రువుల పంచ చేరడంతో, ముసలి సింహం అసలు వేటాడలేక పోయింది. ప్రశాంతంగా ఆలోచించింది. తన పొరబాటుకు పశ్చాత్తాప పడింది.\nఒకనాటి సూర్యోదయ వేళ చందూ కథల వనానికి వెళ్ళి చందూను చూసి, \"ఇకపై నేను కూడా నీకు నేస్తంగా వుంటూ, నువ్వు చెప్పే కథలు వినాలని వుంది. అనుమతిస్తావా?” అని అడిగింది.\nచందూ అంగీకరించింది. ఆ తరవాత జంతువులన్నీ కలిసి మెలిసి వుంటూ సుఖసంతోషాలతో జీవించాయి.",
            "book_page_end": 29,
            "story_id": "2004_11_08",
            "raw_genre_backup": "పిల్లల కథ",
            "normalized_genre_te": "బాలల కథ",
            "normalized_genre_code": "CHILDREN_STORY",
            "content_type": "STORY",
            "language": "TELUGU"
        },
        {
            "title": "మంచి మార్పు",
            "book_page_start": 30,
            "pdf_page_start": 30,
            "pdf_page_end": 31,
            "author": "నందితా మేనన్",
            "genre": "సామాజిక కథ",
            "moral": "చెడు అలవాట్లు ఆనందాన్ని హరిస్తాయి. తల్లిదండ్రులతో మాట్లాడటం, వారిని గౌరవించడం వలన సంతృప్తి లభిస్తుంది.",
            "keywords": [
                "టీవీ వ్యసనం",
                "సహిల్",
                "తల్లిదండ్రులు",
                "మార్పు",
                "భోజనం"
            ],
            "characters": [
                "సహిల్",
                "శ్రీమతి మెహ్రా (తల్లి)",
                "తండ్రి (మెహ్రా)"
            ],
            "locations": [
                "ఇల్లు",
                "బడి"
            ],
            "content": "'సహిల్, రాత్రి భోజనానికి ఏం చేయమంటావు?\" అని అడిగింది పదకొండేళ్ళ కొడుకును శ్రీమతి మెహ్రా.\n“ఏమైనా చెయ్,” అన్నాడు సహిల్ ఆమె కేసి తల కూడా తిప్పకుండా. టీవీని కళ్ళప్పగించి చూస్తూ, మధ్యాహ్న భోజనం చేస్తున్నాడు వాడు.\nశ్రీమతి మెహ్రా దిగులు పడింది. వాళ్ళబ్బాయి చురుకైన విద్యార్థి. మంచి మార్కులు తెచ్చుకుంటాడు. ఆటల్లోనూ ముందుంటాడు. వాడికున్న లోపమల్లా ఒక్కటే. ఇంటికి వచ్చాడంటే టీవీ చూడకుండా భోజనం ముట్టుకోడు. ఆఖరికి బిస్కెట్ తినాలన్నా టీవీ ఆన్ చేయాల్సిందే.\nతల్లిదండ్రులు దీన్ని మొదట అంతగా పట్టించుకోలేదు. కాని ఆ తరవాత నయానా, భయానా ఇది మంచి అలవాటు కాదని చెప్పి చూశారు. తిట్టారు. అయినా సహిల్ తన అలవాటును మార్చుకో లేక పోయాడు.\nబడికి వెళితే, సహిల్ శాండ్విచ్ రెండు ముక్కలు తింటాడు. అదీ ఆట లాడుతూ మధ్య తింటాడు. అంతే.\nఒకరోజు తండ్రి ఆఫీసునుంచి ఆలస్యంగా ఇంటికి వచ్చినప్పుడు, సహిల్ ఎప్పటిలాగే టీవీ చూస్తూ భోజనం చేయడం చూశాడు. సహిల్ టీవీ చూడ్డంలో లీనమైపోయి తండ్రి రావడం కూడా గమనించలేదు. మెహ్రాకు కోపం వచ్చింది. దీనికేదైనా పరిష్కారం చూడాలనుకున్నాడు. వెంటనే ఆయనకో ఆలోచన తట్టింది. మెకానిక్ను పిలిపించి టీవీ కనెక్షన్ తొలగించాడు.\nమర్నాడు సహిల్ బడినుంచి రాగానే భోజనానికి టీవీ ముందు కూర్చుంటూ టీవీని ఆన్ చేశాడు. టీవీ పని చేయడంలేదు. దిగ్భ్రాంతి చెందాడు. రిమోట్ను అటూ ఇటూ తిప్పి చూశాడు. తట్టాడు. స్విచ్ని చెక్ చేశాడు. ప్లగ్ సరిగ్గా వుందా లేదా అని పరిశీలించాడు.\nఅయినా టీవీ పనిచేయలేదు.\n“నాకు ఆకలిగా లేదు,” అంటూ భోజనం చేయకుండానే అక్కడి నుంచి వెళ్ళిపోయాడు,\nసాయంకాలం వెలుపలికివెళ్ళి మిత్రులతో కాస్సేపు ఆడుకున్నాడు. బాగా ఆకలి వేయడంతో ఇంటికి తిరిగి వచ్చాడు. అయినా, టీవీ చూడకుండా `ఎలా తినడమా అని బాధ పడసాగాడు. తండ్రి ఇంటికి రాగానే టీవీ పనిచేయడం లేదని ఫిర్యాదు చేశాడు.\n\"ఇవాళ ఒంట్లో బావో లేదు. రేపు చూద్దాం,” అన్నాడు తండ్రి దాన్ని గురించి అంతగా పట్టించుకోకుండా.\n“అదెలా? టీవీ చూడకుండా నేను భోజనం చేయలేనని నీకు తెలియదా? టీవీ లేక పోవడంతో మధ్యాహ్నం కూడా తినలేదు. ఇప్పుడేమో చెప్పలేనంత ఆకలి. ఎలా భోంచేయను?\" అన్నాడు సహిల్.\n“నీకు ఆకలిగా వుంటే వెళ్ళి తిను. ఇవాళ టీవీని బాగు చేయించను, అంతే!\" అన్నాడు మెహ్రా తీవ్రమైన కంఠస్వరంతో.\nతల్లయినా తనకు మద్దతుగా మాటసాయం చేస్తుందేమోనని సహిల్ ఆమె కేసి ఆశగా చూశాడు. ఆమె ఏమీ ఎరగనట్టు గదినుంచి వెలుపలికి వెళ్ళిపోయింది.\nసహిల్ కాస్సేపు అటూ ఇటూ తిరిగాడు. పళ్ళెం ముందు కూర్చు న్నాడు. చాలా ఇబ్బంది అని పించింది. “ప్లీజ్ డాడీ, టీవీ రిపేర్ చేయించు,\" అని బతిమాలాడు. “టీవీ లేకపోతే ఏం? ఆకలేస్తున్నది కదా. తిను నాన్నా,” అన్నాడు తండ్రి ఇప్పుడు కాస్త మృదువుగా.\nసహిల్ పళ్ళెం కేసి చూశాడు. తల్లి తయారు చేసిన భిండి, ధాల్, చపాతీలు ఉన్నాయి. భిండిఎలా వుంటుందో కూడా సహిల్కు తెలియదు. ఇన్ని రోజులు టీవీ చూడ్డంలో మునిగిపోయి, ఏ వంటకం రుచి ఎలా వుంటుందో కూడా పట్టించుకోలేదు వాడు. అయితే ఇవాళ వాడు భిండి తింటూన్నప్పుడు చాలా రుచిగా ఉందనిపించింది. మెల్లగా కడుపునిండా తిన్నాడు.\nక్రమేణా వాడికి టీవీ చూడకుండానే హాయిగా తినవచ్చనే విషయం అనుభవం ద్వారా అర్థమయింది. అంతే కాదు. వాడురోజూ డైనింగ్ టేబుల్ ముందు కూర్చుని భోజనం చేస్తూ - తన బడి గురించీ, స్నేహితుల గురించీ, ఉపాధ్యాయుల గురించీ, ఆ రోజు చదివిన పాఠాల గురించీ తల్లిదండ్రులతో ఆసక్తిగా మాట్లాడడం ప్రారంభించాడు. తల్లిదండ్రులు ఆశించింది కూడా అదే కావడంతో వాళ్ళెంతగానో సంతోషించారు.\nసహిల్ జీవితంలో వచ్చిన ముఖ్యమైన మంచి మార్పుగా దీనిని సహిల్, అతని తల్లిదండ్రులు భావించారు.",
            "book_page_end": 31,
            "story_id": "2004_11_09",
            "raw_genre_backup": "సామాజిక కథ",
            "normalized_genre_te": "సామాజిక కథ",
            "normalized_genre_code": "SOCIAL_STORY",
            "content_type": "STORY",
            "language": "TELUGU"
        },
        {
            "title": "కోశాధికారి పదవి",
            "book_page_start": 32,
            "pdf_page_start": 32,
            "pdf_page_end": 33,
            "author": "కె. స్నేహ",
            "genre": "నీతి కథ",
            "moral": "నిజాయితీ, తెలివి తేటలు మరియు ధైర్యం కల వ్యక్తి మాత్రమే ఉన్నత పదవులకు అర్హులు.",
            "keywords": [
                "కోశాధికారి",
                "విశాఖుడు",
                "సునందుడు",
                "నిజాయితీ",
                "పరీక్ష"
            ],
            "characters": [
                "విక్రమ సింహుడు (రాజు)",
                "భూపతి (మహామంత్రి)",
                "సునందుడు",
                "విశాఖుడు",
                "దొంగలు"
            ],
            "locations": [
                "సువర్ణపురి"
            ],
            "content": "సువర్ణపురి కోశాధికారి ధననందుడు హఠాత్తుగా మరణించడంతో ఆ పదవికి పలువురు పోటీ పడసాగారు. ఆ పదవిలో ఎవరిని నియమించడం అన్నది రాజు విక్రమ సింహుడికి పెద్ద సమస్యగా తయారయింది. రాజు మహామంత్రిని పిలిపించి సమస్యను వివరించాడు. మంత్రి దీర్ఘంగా ఆలోచించి, రాజుకు ఒక చక్కని సలహా ఇచ్చాడు.\nమరునాడే కోశాధికారి పదవికి అర్హతలు నిర్ణయిస్తూ-అర్హత, సామర్థ్యముగల చురుకైన యువకులు ఫలానా రోజు మహామంత్రి భూపతి సమక్షానికి రావలసిందిగా దేశమంతటా చాటింపు వేశారు.\nతన దగ్గరకు వచ్చిన అభ్యర్థులను మంత్రి నిశితంగా పరీక్షించిన తరవాత సునందుడు, విశాఖుడు అనే ఇద్దరు యువకులను ఎంపిక చేశాడు. ఇద్దరూ అన్ని పోటీల్లోనూ సమ ఉజ్జీలుగా నిలిచారు. ఇక ఆ ఇద్దరిలో ఒకరిని మాత్రమే ఎంపిక చేయాలి. అదే అసలు సమస్య.\nమంత్రి, రాజుకు సంగతి తెలియజేశాడు.\nరాజు ఇద్దరు యువకు లనూ పిలిచి, చెరొక పట్టు సంచీ అందిస్తూ, \"ఇందులో వంద బంగారు నాణాలు ఉన్నాయి. వీటిని తీసుకుని వెళ్ళండి. రాత్రికి విడిదిలో బస చేసి, రేపు వచ్చేప్పుడు ఈ వంద నాణాలను భద్రంగా తెచ్చి నాకు అప్పగించాలి, \" అన్నాడు.\nయువకులిద్దరూ ఆ సంచీలను తీసుకుని విడిదికి వెళ్ళిపోయారు. అర్ధరాత్రి సమయంలో విడిదిలో దొంగలు పడ్డారు. ఇద్దరు యువకులూ దొంగలను ధైర్యంగా ఎదుర్కొని పోరాడారు. కొందరు దొంగలు పారిపోయారు. ఒక దొంగ వారికి పట్టుబడ్డాడు. వాణ్ణి యువకులు బంధించి, తెల్లవారాక రాజభటులకు అప్పగించారు.\nఆ తరవాత ఇద్దరు యువకులూ బయలుదేరి వెళ్ళి రాజును దర్శించి తమ దగ్గరున్న నాణాల సంచులను అప్పగించారు.\nదొంగను పట్టి బంధించి నందుకు, రాజు వారిద్దరినీ అభినందించాడు.\nఆ తరవాత మంత్రి ఆ యువకులు తెచ్చిన సంచులలోని నాణాలను లెక్కించమని భటులను ఆజ్ఞాపించాడు. వాటిని లెక్కించిన భటులు సునందుడి సంచీలో వంద నాణాలు, విశాఖుడి సంచీలో తొంభై నాణాలు మాత్రమే ఉన్నాయని చెప్పారు.\nమహామంత్రి మందహాసం చేస్తూ, “మహారాజా, విశాఖుణ్ణి కోశాధికారిగా నియమించండి,\" అన్నాడు.\n“ఇది అన్యాయం!\" అన్నాడు సునందుడు.\nఅందుకు మంత్రి, \"కాదు, నూటికి నూరు పాళ్ళూ న్యాయం. కోశాధికారికి తెలివి తేటలు, ధైర్య సాహసాలతో పాటు నిజాయితీ ప్రధానం. దాని కోసమే ఈ పరీక్ష పెట్టాము. నిజానికి మీ ఇద్దరికీ ఇచ్చిన రెండు సంచుల్లోనూ తొంభై నాణాలే ఉంచాము. దొంగలుగా వచ్చిన వాళ్ళు కూడా మా మనుషులే. వారిని ఎదుర్కోవడంలో మీరు చూపిన సాహసం ద్వారా మీరిద్దరూ ధైర్యవంతులని తెలిసింది. ఇక తేలవలసింది మీ నిజాయితీ. రాజుగారు వంద నాణాలను భద్రంగా తీసుకురమ్మ న్నాడన్న భయం కొద్దీ నువ్వు సంచీ విప్పి చూసి అందులో పది నాణాలు తక్కువ ఉండే సరికి, గాభరాపడి, నీ దగ్గరున్న నాణాలు కలిపి, వాస్తవాన్ని మెరుగు పరిచే ప్రయత్నం చేశావు. అయితే, విశాఖుడు అలా చేయలేదు. నిజాన్ని నిర్భయంగా నిజాయితీగా ఎదుర్కోవడానికి సిద్ధ మయ్యాడు. రాజుగారు ఇచ్చిన సంచీని అలాగే తెచ్చి ఇచ్చాడు. అందుకే అతడు కోశాధికారి పదవికి అర్హుడయ్యాడు,\" అన్నాడు.\nసునందుడు మారు మాట్లాడకుండా రాజుకూ, మంత్రికీ నమస్కరించి అక్కిడినుంచి వెళ్ళిపోయాడు.\nవిశాఖుడు కోశాధికారి పదవి చేపట్టి, అచిర కాలంలోనే సమర్థుడిగా పేరుతెచ్చుకుని అందరి ప్రశంసలకు పాత్రుడయ్యాడు.",
            "book_page_end": 33,
            "story_id": "2004_11_10",
            "raw_genre_backup": "నీతి కథ",
            "normalized_genre_te": "నీతి కథ",
            "normalized_genre_code": "MORAL_STORY",
            "content_type": "STORY",
            "language": "TELUGU"
        },
        {
            "title": "కలా? నిజమా?",
            "book_page_start": 34,
            "pdf_page_start": 34,
            "pdf_page_end": 35,
            "author": "కావ్యశ్రీ భట్",
            "genre": "సైన్స్ ఫిక్షన్",
            "moral": "ప్రకృతిని విధ్వంసం చేయకూడదు. పర్యావరణ పరిరక్షణకు ప్రతి ఒక్కరూ కృషి చేయాలి.",
            "keywords": [
                "భవిష్యత్తు",
                "పర్యావరణం",
                "ఓజోన్ పొర",
                "కల",
                "వికలాంగులు"
            ],
            "characters": [
                "ప్రియ",
                "వృద్ధుడు (23వ శతాబ్దం)",
                "తల్లి"
            ],
            "locations": [
                "గ్రంథాలయం",
                "23వ శతాబ్దపు ప్రపంచం"
            ],
            "content": "ప్రియ పదమూడేళ్ళ అమ్మాయి. చాలా తెలివిగల విద్యార్థిని. పాఠ్యపుస్తకాలతో పాటు నవలలు చదవడం అంటే ఆమెకు మహా ఇష్టం. బంధుమిత్రుల నుంచీ, పాఠశాల గ్రంథాలయం నుంచీ నవలలు తెచ్చుకుని చదివేది.\nప్రియకు సంవత్సర పరీక్షలు ముగిశాయి. సెలవులు ఆరంభం కానున్నాయి. మంచి నవల పట్టుకెళ్ళి చదవాలని ఉవ్విళ్ళూరుతూ పాఠశాల గ్రంథాలయానికి వెళ్ళింది. అక్కడ చాలా నవలలు ఉన్నాయి. దేనిని తీసుకుందామా అని చాలాసేపు ఆలోచించింది. ఉన్నట్టుండి ఆమెచూపులు బీరువా మూలలో ఉన్న ఒక నవల మీద పడింది. అట్ట మీది రంగుల బొమ్మ చాలా ఆకర్షణీయంగా కనిపించింది. దానిని తీసుకుని ఇంటికి బయలుదేరింది.\nఇంటికి చేరగానే, నవలను చదవకుండా అట్టేసేపు ఉండలేక పోయింది. కుర్చీలో కూర్చుని మెల్లగా బిస్కెట్లు తింటూ నవలను చదవడం మొదలు పెట్టింది. కథ నిజం గానే భయంకరంగా వుంది. హఠాత్తుగా ఆమె కళ్ళెదుట బ్లాక్ హోల్ బొమ్మ కనిపించింది. అది ఆమెను తనకేసి ఆకర్షించ సాగింది. రెప్పపాటులో ఆమె వేరొక ప్రపంచంలో సంచరించ సాగింది. చుట్టూ గాఢాంధకారం. ఆమెకు ఊపిరాడటం లేదు. చుట్టు పక్కల వింత మనుషులు కనిపించారు. కొందరికి కాళ్ళు లేవు. మరి కొందరికి చేతులులేవు. ఇంకా కొందరికి కాళ్ళు చేతులు వంకర్లు తిరిగివున్నాయి. ఎటు చూసినా వికలాంగులుగానే ఉన్నారు. ప్రియ భయపడిపోయింది.\nఆమెను చూసిన ఒక వింతమనిషి ఆమెను సమీపించాడు. అతడు ఆక్సిజన్ సిలిండర్ను వీపున మోసుకుంటూ వచ్చాడు. ప్రియ ఆ వృద్ధుడి నుంచి తప్పించుకుని పారిపోవాలని పరిగెత్తడానికి ప్రయత్నించి కిందపడింది.\nమోకాలికి గాయమయింది. \"అమ్మాయీ, అక్కడే ఆగు. నేను నీకు సాయం చేయడానికే వస్తున్నాను,” అంటూ ఆమెను సమీపించిన వృద్ధుడు తన వద్ద అదనంగా వున్న సిలిండర్ను ఆమెకు అందించాడు.\nప్రియ మొదట భయపడ్డా, అతడు నిజంగానే తనకు సాయపడడానికి వచ్చాడని గ్రహించి కుదుట పడింది. ఆ తరవాత వృద్ధుడు ఆమెతో, “ప్రియా, ఇది నీ భవిష్య ప్రపంచం. నువ్వు 23వ శతాబ్దంలోకి అడుగు పెట్టావు,\" అన్నాడు.\n\"నిజంగానా! ఎందుకీ ప్రపంచం ఇంత వింతగా కనిపిస్తోంది?”\n'అంతా స్వయంకృతాపరాధం తల్లీ. మానవులమైన మేము ప్రకృతి నియమాలను అతిక్రమించాము. మా స్వార్థం కోసం పచ్చని చెట్లను నరికి, వాటి స్థానంలో కాంక్రీటు భవనాలు నిర్మించాం. ప్రకృతి వనరులను పాడు చేశాం. ఇంధనాలన్నీ అడుగంటి పోయాయి. అభివృద్ధి పేరిట ఫ్యాక్టరీలు నెలకొల్పి పర్యావరణ కాలుష్యాన్ని సృష్టించాం. అది ఓజోన్ పొర రంధ్రం పెద్దది కావడానికి దోహదం చేసింది. ఈ ఓజోన్పొర మానవులనూ భూమి మీది ఇతర ప్రాణులనూ పరిరక్షించేది. అందులో తూట్లు పడడంతో సూర్యుడి నీలలోహిత కిరణాలు మమ్మల్ని వేధిస్తున్నాయి. అంగవైకల్యాలతో జన్మించి బతుకులు సాగి స్తున్నాం.'\n“ఈ సమస్యకు పరిష్కారమే లేదా?\" అని అడిగింది ప్రియ.\n“లేదు. పరిస్థితులు చేజారి పోయాయి. మా అంతం సమీపిస్తోంది. నువ్వు మాత్రమే సాయపడగలవు,\" అన్నాడు వృద్ధుడు.\n“అలాగా ....” అని ప్రియ తన మాట పూర్తి చేసేలోగా, ‘ప్రియా' అంటూ తనను ఎవరో గట్టిగా పిలవడం వినిపించింది.\nఉలిక్కిపడి కళ్ళు తెరిచింది ప్రియ. చదువుతూ అలాగే నిద్రపోయిందన్న మాట. ఆమె తల్లి వచ్చి లేపి వెళ్ళింది. మోకాలి మీద రాసుకు పోయిన గాయం చూసి ఆమె ఆశ్చర్య పడింది.\nతను కన్నది కలా? నిజమా? ఏది ఏమైనా అది భవిష్యత్తును గురించిన ఒక హెచ్చరిక అన్నది మాత్రం అక్షరాలా నిజం. ప్రపంచ పరిరక్షణకు తన వంతు కృషి చేయడానికి ఆమె సమాయత్త మయింది.",
            "book_page_end": 35,
            "story_id": "2004_11_11",
            "raw_genre_backup": "సైన్స్ ఫిక్షన్",
            "normalized_genre_te": "సామాజిక కథ",
            "normalized_genre_code": "SOCIAL_STORY",
            "content_type": "STORY",
            "language": "TELUGU"
        },
        {
            "title": "కలనుంచి గుణపాఠం",
            "book_page_start": 36,
            "pdf_page_start": 36,
            "pdf_page_end": 37,
            "author": "పి. కార్తికేయ",
            "genre": "నీతి కథ",
            "moral": "అల్ప ప్రాణులను హింసించకూడదు. మనం ఇతరులకు కలిగించే బాధ మనకే తిరిగి అనుభవంగా వస్తుంది.",
            "keywords": [
                "హింస",
                "కర్మ సిద్ధాంతం",
                "కుక్కలు",
                "కల",
                "గుణపాఠం"
            ],
            "characters": [
                "రాజు",
                "గోపాల్ (తమ్ముడు)",
                "అమ్మ"
            ],
            "locations": [
                "ఇల్లు",
                "బడి",
                "వీధి"
            ],
            "content": "'ఒరే; ఆపరా! దాన్నెందుకలా కొడతావు? ఆ కుక్క నీకేం హానిచేసింది? అనవసరంగా దాన్నెందుకలా కొడుతున్నావు?\" అని అడ్డుకున్నాడు గోపాల్ అన్నయ్య రాజును. కుక్కలను కొట్టడం అన్నా, వాటిపై రాళ్ళు విసరడం అన్నా రాజుకు మహాసరదా. కుక్కల్నే కాదు; తూనీగలనూ, సీతాకోక చిలుకలనూ పట్టి వాటి రెక్కలను విరిచేవాడు. దారం కట్టి వదిలేవాడు.\nబడిలో కూడా వాడు ఎగిరే తూనీగలనూ, సీతాకోక చిలుకలనూ పట్టి జేబు రుమాలులో దాచి అదిమి ఊపిరాడకుండా చేసేవాడు.\nరాజు తమ్ముడు గోపాల్ ఇంటికి రాగానే, అమ్మతో అన్న చేసే దుందుడుకు చేష్టల గురించి చెప్పేవాడు. అమ్మకోపంతో, “ఏరా, వాటినెందుకలా హింసిస్తావు పాపం! వాటినలా హింసించావంటే తప్పక శిక్షననుభవిస్తావు, జాగ్రత్త,\" అని మందలించేది. అలా తల్లి ఒకనాడు మందలించి నప్పుడు రాజు గట్టిగా నవ్వి, “అవి నా వేలెడంతలేని అల్ప ప్రాణులు! నన్నెలా శిక్షిస్తాయమ్మా? అన్నాడు హేళనగా. “నవ్వొద్దు. అవి శిక్షించక పోయినా, దేవుడు నిన్ను శిక్షిస్తాడు,” అన్నది తల్లి కోపంగా.\nరాజు, “అప్పుడు చూసుకుందాంలే,” అంటూ వెళ్ళి పడుకున్నాడు. అదే ఆలోచనతో మెల్లగా నిద్రలోకి జారుకున్నాడు.\nమరునాడు తెల్లవారి కళ్ళు తెరిచి నప్పుడు వింతగా తోచడంతో తన్ను ఒకసారి పరిశీలనగా చూసుకున్నాడు. తన రెండు చేతులూ లేవు. భోరున విలపిస్తూ, \"అమ్మా, అమ్మా,\" అంటూ అతి కష్టం మీద లేచి కూర్చున్నాడు.\nఅంతలో అక్కడికి వచ్చిన గోపాల్, “అరరె, నిజంగానే నీకు చేతులు లేవే? ఎక్కడికి వెళ్ళాయి?\" అంటూ ఆశ్చర్యపోయాడు.\n“నిన్ను ఎన్నోసార్లు హెచ్చరించాను హింస మానుకోరా, హింస మానుకోరా అని. విన్నావు కాదు. ఇప్పుడు చూడు ఏమయిందో. ఆ దేవుడే నిన్ను శిక్షించాడనుకుంటాను,” అన్నది తల్లి బాధగా.\nరాజు, గోపాల్ సాయంతో బడికివెళ్ళాడు. తోటి విద్యార్థులందరూ వాణ్ణి చూసి నవ్వారు. పరిహసించారు. ఆటపట్టించారు. రాజు అవమానంతో కుంగిపోయాడు. ఏపనీ చేసుకోలేక పోయాడు. మరీ బాధ అనిపించింది. ఇంటికి తిరిగివస్తూంటే, వీధిలోని కుక్కలూ, కుక్క పిల్లలూ వాణ్ణి తరుముకున్నాయి. వాటి నుంచి తప్పించుకుని అతి కష్టం మీద ఇల్లు చేరుకున్నాడు. వాడు కూర్చుంటే చుట్టూ ఈగలు ముసిరాయి. వాటిని తరమలేక నానా యాతన పడ్డాడు.\nరాజు తను నిన్నటిదాకా హింసించిన ప్రాణుల గురించి ఒకసారి తలుచుకున్నాడు. తను హింసిస్తూంటే ఆ అల్పజీవులు ఎంతటి బాధ అనుభవించివుంటాయి? అని పశ్చాత్తాప పడ్డాడు. మునుముందు ఏ ప్రాణికీ, ఎలాంటి హానీ చేయకూడదని నిర్ణయించుకున్నాడు. మనసులోనే దేవుడి మీద ప్రమాణం చేశాడు. ఆ మాటను తల్లికి కూడా చెప్పి, వెళ్ళి పడుకున్నాడు. మరునాడు నిద్రలేవగానే తన శరీరం కేసి చూసుకున్నాడు. రెండు చేతులూ యథాస్థానంలో ఉన్నాయి. \"ఆహా, నాకు చేతులు వచ్చేశాయి! చేతులు వచ్చేశాయి!!\" అని అరవసాగాడు.\n\"రాజు, లే,\" అంటూ తమ్ముడు వచ్చి వాణ్ణి కుదపసాగాడు.\nవాడు కళ్ళు తెరిచాడు. వాడికుటుంబ సభ్యులందరూ చుట్టూ చేరి వింతగా చూస్తున్నారు. \"ఆహా, ఇదంతా కల! నిజం కాదన్నమాట!\" అంటూ గాఢంగా నిట్టూర్చాడు. తన కల గురించి వాళ్ళకు చెప్పి, \"అమ్మా, నా కల నుంచి నేను గుణపాఠం నేర్చుకున్నాను. ఇకపై బుద్ధిగా నడుచుకుంటాను,\" అన్నాడు.\nతల్లిదండ్రులూ, తమ్ముడు గోపాల్ ఎంతగానో సంతోషించారు.",
            "book_page_end": 37,
            "story_id": "2004_11_12",
            "raw_genre_backup": "నీతి కథ",
            "normalized_genre_te": "నీతి కథ",
            "normalized_genre_code": "MORAL_STORY",
            "content_type": "STORY",
            "language": "TELUGU"
        },
        {
            "title": "గుణరాజ్ దృష్టి",
            "book_page_start": 38,
            "pdf_page_start": 38,
            "pdf_page_end": 39,
            "author": "తేజల్ డి. విదగావ్",
            "genre": "నీతి కథ",
            "moral": "ప్రపంచాన్ని మనం ఎలా చూస్తామన్నది ముఖ్యం. ధనంతో సుఖాలు కొనవచ్చు, కానీ మనశ్శాంతిని కొనలేము.",
            "keywords": [
                "ధనరాజ్ సేఠ్",
                "గుణరాజ్",
                "పేదరికం",
                "మనశ్శాంతి",
                "గ్రామ జీవితం"
            ],
            "characters": [
                "ధనరాజ్ సేఠ్",
                "గుణరాజ్"
            ],
            "locations": [
                "నగరం",
                "గ్రామం"
            ],
            "content": "ఒక నగరంలో ధనరాజ్ సేఠ్ అనే ధనిక వర్తకుడు ఉండేవాడు. ఆయనకు గుణరాజ్ అనే కుమారుడు ఉండేవాడు. పేరుకు తగ్గట్టే అతడు మంచి గుణవంతుడు, తెలివితేటలు గలవాడు. నగర జీవనమే కాకుండా, తన కుమారుడికి గ్రామ సీమలను, అక్కడి ప్రజల జీవన విధానాలను ప్రత్యక్షంగా చూపాలని భావించాడు ధనరాజ్. తండ్రీ కొడుకులు సుదూర గ్రామానికి వెళ్ళి, అక్కడి ఒక పేద రైతు కుటుంబంతో కలిసి ఐదు రోజులుండి నగరానికి తిరిగివచ్చారు.\nమరునాడు సేఠ్ కుమారుణ్ణి పిలిచి, “నాయనా గుణరాజ్, గ్రామజీవితం ఎలా వుంది?” అని అడిగాడు ఆప్యాయంగా.\n“అద్భుతం, నాన్నా,” అన్నాడు గుణరాజ్ నవ్వుతూ.\n“అంటే నీకిప్పుడు పేదప్రజల జీవన విధానం ఎలా వుంటుందో బాగా తెలుసునన్న మాట, \" అన్నాడు తండ్రి సంతోషంగా.\n‘క్షుణ్ణంగా తెలుసు,” అన్నాడు గుణరాజ్.\n“ఏమేం తెలుసుకు న్నావో చెప్పుచూద్దాం,\" అని అడిగాడు సేఠ్..\n“మనఇంటికి కాపలాగా ఒకే కుక్కవుంది. వాళ్ళింట్లో నాలుగు కుక్కలున్నాయి. మన ఇంటి వెనకవున్న తోటలో ఒకే కొలను వుంది. ఆ గ్రామంలోని ప్రజలకేమో పెద్ద చెరువుతో పాటు, ఏరు కూడా ఉంది. మనఇంటిముందు అలంకార దీపాలు ఉన్నాయి. పల్లెటూరి ప్రజలకేమో ఆకాశం నిండా నక్షత్రాలే. మన ఇంటికి సరిహద్దుగా ప్రహరీగోడ వుంది. వాళ్ళకు సరిహద్దుల్లేవు. మనం నిర్ణీత ప్రదేశంలోనే ఉంటున్నాం. వాళ్ళ పొలాలు కనుచూపు మేరకు విస్తరించి వున్నాయి. మన పనులు చేయడానికి పలువురు సేవకులున్నారు. వాళ్ళ పనులు వాళ్ళే చేసుకుంటారు. ఇతరులకు కూడా పనులు చేసి పెడుతూంటారు. మనం ఆహారానికి ఆహార ధాన్యాలు కొంటాం. వాళ్ళు ఆహార ధాన్యాలు పండిస్తారు. మన ఇంటి గోడలు మనల్ని రక్షిస్తున్నాయి. గ్రామంలోని బంధు మిత్రలే వాళ్ళను ఆదుకుంటారు; కష్టాలలో కాపాడతారు,” అన్నాడు గుణరాజ్ ఏకబిగిగా.\nకొడుకు మాటలకు విస్మయం చెందిన ధనరాజ్ నోట మాటరాలేదు.\n“నాన్నా, మీరు నన్ను అక్కడికి తీసుకు వెళ్ళి, వారితో కలిసి మెలిసి ఉండేలా చేసి నాకెంతో ఉపకారం చేశారు. వాళ్ళతో పోల్చి చూస్తే మనం ఎంతటి పేదవాళ్ళమో నాకిప్పుడు బాగా అర్థమయింది,\" అన్నాడు గుణరాజ్ మళ్ళీ.\nమనం ప్రపంచాన్ని ఎలా చూస్తామన్నది చాలా ముఖ్యం. మనలోని కోరికలు, మనం పడే శ్రమ మనకు కావలసిన ప్రాపంచిక సుఖాలను సమకూర్చవచ్చు! కావలసిన దాన్ని కొనుక్కోవచ్చు. అయితే, కావలసినప్పుడు మనశ్శాంతిని అలా కొనుక్కోలేము కదా!",
            "book_page_end": 39,
            "story_id": "2004_11_13",
            "raw_genre_backup": "నీతి కథ",
            "normalized_genre_te": "నీతి కథ",
            "normalized_genre_code": "MORAL_STORY",
            "content_type": "STORY",
            "language": "TELUGU"
        },
        {
            "title": "కొండ మీది రహస్యం!",
            "book_page_start": 40,
            "pdf_page_start": 40,
            "pdf_page_end": 42,
            "author": "రోసలీనాదాస్",
            "genre": "సాహస కథ",
            "moral": "పరిశోధన పూర్తి చేయకుండా తొందరపడి అధికారులకు తెలియజేయకూడదు. ధైర్యం, సాహసం, తెలివి ఉపయోగించి సత్యాన్ని తెలుసుకోవాలి.",
            "keywords": [
                "సాహసం",
                "బెర్మూరా కొండ",
                "ఫ్యాక్టరీ",
                "తీవ్రవాదులు",
                "రహస్యం"
            ],
            "characters": [
                "ఆర్షిక్",
                "ఆర్ట్లబ్",
                "స్కాట్",
                "సెహ్నాజ్",
                "ఆర్ణబ్",
                "ఇన్స్పెక్టర్"
            ],
            "locations": [
                "బెర్మూరా కొండ",
                "క్యాంప్",
                "పోలీస్ స్టేషన్"
            ],
            "content": "ఆర్షిక్, ఆర్ట్లబ్, స్కాట్, సెహ్నాజ్ నలుగురూ దిగ్భ్రాంతి చెందారు. అరగంట సేపు ఒక్కరూ నోరు తెరిచి ఒక్క మాట కూడా మాట్లాడలేక పోయారు. వారి కంట పడ్డ దృశ్యం ఆందోళన కలిగించింది.\nపర్వతారోహణ కోసం ఆ నలుగురూ బెర్మూరా వచ్చారు. కొండశిఖారాన్ని చేరగానే వాళ్ళకొక ఫ్యాక్టరీ కంట బండింది. ఆయుధాలు ధరించిన భటులు కాపలా కాస్తున్నారు. కొంతదూరం ముందుకు వెళితే గన్ పౌడర్, తుప్పుపట్టిన తుపాకీ, కొన్ని తూటాలూ కంట బడ్డాయి. మరికొంత ముందుకు వెళదామనుకుంటున్నప్పుడు భీకర కంఠస్వరం వాళ్ళను హెచ్చరించింది. ఆ కేకలు వినగానే వాళ్ళు ప్రాణభయంతో పరిగెత్తుకు వచ్చేశారు. కొండపాదతలంలో తమ క్యాంప్ వద్ద కూర్చుని తీవ్రంగా ఆలోచించసాగారు. ఆఖరికి ఆర్ణబ్, \"వాళ్ళు తీవ్ర వాదులై వుంటారని అనుకుంటాను. వెంటనే మనం పోలీసులకు తెలియజేయాలి. ఇటీవల తీవ్ర వాదుల కార్యకలాపాలు పెచ్చుపెరిగాయి. బహుశా నిర్మానుష్యంగా వున్న బెర్మూరా కొండను వాళ్ళు తమ రహస్య స్థావరంగా ఏర్పరచుకుని వుంటారు,” అన్నాడు.\nఅయితే, ఆ నలుగురి లోకీ చాలా తెలివైనవాడైన ఆర్షిక్, \"వద్దు. మనం మరికొంత సమాచారాన్ని సేకరిద్దాం. వాళ్ళు నిజంగానే తీవ్రవాదులే అన్న సంగతి రూఢి చేసుకున్నాక పోలీసులకు తెలియజేద్దాం. అందుకు ఒక పథకం వేశాను. ఈ రాత్రికి స్కాట్, సెహ్నాజ్, నేను కొండ మీదికి వెళతాం. ఆర్ణబ్ కొండ దిగువ ఉండాలి. మనకేదైనా కొండమీద ప్రమాదం ఎదురైతే రాయికట్టిన ఎర్ర చేతి రుమాలును కిందికి విసురుదాం. ఆర్ణబ్ వెళ్ళి పోలీసులను వెంటబెట్టుకు రావాలి. ఏమంటా రు?\" అన్నాడు.\nఒంటరిగా క్రింద వుండడానికి ఆర్జబ్ మొదట వెనుకాడాడు. అయితే, సెహ్నాజ్ నచ్చజెప్పడంతో ఒప్పుకున్నాడు.\nమొదట ఆర్షిక్ కొండమీదికి వెళ్ళాడు. స్కాట్, సెహ్నాజ్ అతన్ని అనుసరించి వెళ్ళారు. ముగ్గురూ అడుగులో అడుగువేసుకుంటూ ఏమాత్రం చప్పుడు చేయకుండా ఫ్యాక్టరీ లోపలికి వెళ్ళారు. లోపల విశాలమైన ప్రదేశం కనిపించింది. “బహుశా ఇది హెలిప్యాడ్ అయివుండాలి,” అన్నాడు ఆర్షిక్ నెమ్మదిగా వారు మరికొంత ముందుకు వెళదామనుకుంటున్నప్పుడు కాపలాభటుడు చూసి వాళ్ళ వెంటబడ్డాడు. ముగ్గురు మిత్రులూ గుబురుగావున్న ఒక పొద చాటున దాక్కున్నారు. కొంతసేపటికి కూడబలుక్కుని, చాకచక్యంగా అక్కడినుంచి తప్పించుకున్నారు.\nకొండదిగి తిన్నగా దాపులనున్న పోలీస్ స్టేషన్కు వెళ్ళి, “ఇన్స్పెక్టర్, మేము తీవ్రవాదుల ముఠాను చూశాము,” అన్నారు.\nఅపరాత్రివేళ ఈ కుర్రాళ్ళెందుకు వచ్చారా అని ఆశ్చర్యపోతూన్న ఇన్స్పెక్టర్, \"ఎక్కడ? తీవ్రవాదుల్ని ఎక్కడ చూశారు?\" అని అడిగాడు ఆతృతతో.\nఆశ్చర్యంతో ఆర్షిక్ చెప్పిన వివరాలు విని ఇన్స్పెక్టర్ ఫక్కున నవ్వాడు.\n“ఈ ఇన్స్పెక్టర్ కూడా తీవ్రవాదులతో కుమ్మక్కైనట్టుంది. రండి ఇక్కణ్ణించి వెళ్ళిపోదాం,” అన్నాడు ఆర్ణబ్ మెల్లగా తమ మిత్రులతో భయం భయంగా.\n\"వాళ్ళు తీవ్రవాదులుకారు. మన ప్రభు త్వమే అక్కడొక గన్ ఫ్యాక్టరీ నెలకొల్పింది. దానిని సాధారణ ప్రజలకు తెలియకుండా రహస్యంగా వుంచింది. అంతే,\" అన్నాడు ఇన్స్పెక్టర్.\nఇప్పుడు ఆమాట వినగానే నలుగురు కుర్రవాళ్ళూ పకపకా నవ్వారు.\n“అయినా, మీ ధైర్య సాహసాలు మెచ్చుకో తగినవి,” అంటూ ఇన్స్పెక్టర్ వాళ్ళతో కరచాలనం చేశాడు.\n“ఈ సంఘటన మన జీవితంలో మరపు రానిదిగా మిగిలి పోతుంది,” అంటూ నవ్వాడు స్కాట్ మిత్రులతో క్యాంప్కు తిరిగి వస్తూ. మిగిలిన మిత్రులూ అతనితో కలిసి బిగ్గరగా నవ్వారు.",
            "book_page_end": 42,
            "story_id": "2004_11_14",
            "raw_genre_backup": "సాహస కథ",
            "normalized_genre_te": "సాహస కథ",
            "normalized_genre_code": "ADVENTURE_STORY",
            "content_type": "STORY",
            "language": "TELUGU"
        },
        {
            "title": "రత్నశేఖరుడి సూచనలు",
            "book_page_start": 43,
            "pdf_page_start": 43,
            "pdf_page_end": 45,
            "author": "చందమామ బృందం",
            "genre": "రాజరిక కథ",
            "moral": "పదవికి అర్హతను నిర్ణయించడానికి వస్తువులను ప్రతీకలుగా ఉపయోగించి, వ్యక్తిలోని అంతర్గత గుణాలను బట్టి ఎంపిక చేయడం తెలివైన విధానం.",
            "keywords": [
                "రత్నశేఖరుడు",
                "పాదుకలు",
                "ఉపమంత్రి",
                "వినయం",
                "విశ్వాసం"
            ],
            "characters": [
                "రత్నశేఖరుడు",
                "యువరాజు",
                "ప్రధానమంత్రి",
                "ఐదుగురు శిష్యులు"
            ],
            "locations": [
                "ప్రశాంతనగరం",
                "రాజగురుకులం",
                "రాజప్రాసాదం"
            ],
            "content": "రత్నశేఖరుడనే పండితుడు, ప్రశాంతనగరాన్నేలే రాజుకు గురువు. ఆయన గురుకులంలో చాలామంది విద్యార్థులుండేవారు. వారి వారి విద్యలు పూర్తికాగానే రత్నశేఖరుడు, విద్యార్థులకు తగిన వృత్తులు సూచించి వీడ్కోలు చెప్పేవాడు. వారిలో అసమాన ప్రతిభ కలవారని తనుభావించిన వారిని మాత్రం, ఎంపిక చేసి రాజాస్థాన ఉద్యోగాలకు పంపేవాడు. అలాంటి వారికి రాజు ఆదర పూర్వకంగా ఆస్థానంలో తగిన ఉద్యోగాలిస్తూండేవాడు.\nఆ విధంగా ఒక సంవత్సరం విద్యలు ముగించిన ఐదుగురు శిష్యులను గురువు ఎంపికచేసి రాజు వద్దకు పంపాడు. వారిని పంపేటప్పుడు రత్నశేఖరుడు, మొదటివాడికి పాదుకలు, రెండవవాడికి బెత్తం, మూడవవాడికి జల్లెడ, నాల్గవవాడికి చీపురుకట్ట ఇచ్చి- ఐదవవాడికి తలనున్నగా గుండు చేయించి పంపాడు.\nఈ ఐదుగురూ రాజప్రాసాదం చేరేసరికి, రాజు పొరుగు రాజు ఆహ్వానం మీద ఆ రాజ్యానికి వెళ్ళాడు.\nయువరాజు, ప్రధానమంత్రి పర్యవేక్షణలో తాత్కాలికంగా పరిపాలనా బాధ్యతలను నిర్వహిస్తున్నాడు.\nరత్నశేఖరుడి వద్దనుంచి వచ్చిన శిష్యులు రాజసభలో ప్రవేశించి యువరాజుకు నమస్కరించి, తమ గురువుగారిచ్చి పంపిన వస్తువులను చూపించారు.\nరత్నశేఖరుడి గురుకులంలో విద్య నభ్యసించి వచ్చినవారు మెరికలవంటి వారై వుంటారని, యువరాజుకు తెలుసు. కాని, వారు వెంట తెచ్చిన వస్తులను బట్టి, వారికి ఎలాంటి ఉద్యోగాలివ్వాలో అతడికి అర్థంకా లేదు. ఆ కారణంగా అతడు ఆ పని ప్రధాన మంత్రికి అప్పగించాడు.\nమంత్రి వారిని లౌకిక, వ్యవహారజ్ఞానాలకు సంబంధించిక కొన్ని ప్రశ్నలడిగి, వారిచ్చిన జవాబులకు తృప్తిగా తలాడించి; పాదుకలు తెచ్చినవాడికి కోశాగారంలోనూ, బెత్తం పట్టుకొచ్చినవాడికి ఉద్యోగులకు శిక్షణనిచ్చే అధికారిగానూ, జల్లెడ తెచ్చినవాడికి రక్షణశాఖాధికారిగానూ, చీపురు తెచ్చినవానికి సైనికాధికారిగానూ-చివరకు, తలగుండు చేయించుకు వచ్చినవాడికి ఉపమంత్రిగానూ ఉద్యోగాలిచ్చాడు.\nరాజగురువు రత్నశేఖరుడి శిష్యులు తెచ్చిన వస్తువుల ఆధారంతో, మంత్రి వారికి తగిన పదవులంటూ ఎలా ఎన్నిక చేయగలిగాడో, యువరాజుకు ఎంత ఆలోచించినా ఏమాత్రం అర్థంకాలేదు. వింతగా తోచింది. అతడు వినయంగా మంత్రిని, “మంత్రివర్యా! శిష్యులు వెంట తెచ్చిన వస్తువులను బట్టి, వారికి ఆయా పదవులు ఎలానిర్ణయించారో, నాకేమీ అర్థం కాలేదు. దయచేసి వివరించగలరా?” అని అడిగాడు.\nఅందుకు మంత్రి చిరునవ్వు నవ్వి, \"యువరాజా, విను! మొదటి శిష్యుడు తెచ్చినవి పాదుకలు కదా. పాదుకలను మనం ఎంత తొక్కినా సహించడం తప్ప, ఏమాత్రం ఎదిరించవు. అంటే, పాదుకలు వినయానికీ, విశ్వాసానికి చిహ్నం. వినయవిశ్వాసాలుగల అలాంటి వ్యక్తి కోశాగారంలో పనిచేయడం అన్ని విధాలా ఉత్తమం అని, గురువుగారి ఉద్దేశ్యం. అందుకే అతడికి పాదుకలిచ్చి పంపాడు,” అన్నాడు.\nఅర్థమయిందన్నట్టు తలాడించాడు యువ రాజు.\n\"ఇక రెండవ శిష్యుడు బెత్తం తెచ్చాడు. బెత్తం క్రమశిక్షణకు గుర్తు! కనుక, అతడు ఉద్యోగులకు, సరైన శిక్షణ ఇవ్వగలడని గురువుగారి అభిప్రాయం. అందుకే అతనికి శిక్షణాధికారి ఉద్యోగం ఇచ్చాను. అలాగే, మూడవ శిష్యుడు తెచ్చినది జల్లెడ. అంటే, జల్లెడ మంచిని వదిలిపెట్టి, చెడును బంధిస్తుందన్నమాట. అతడు మంచి వ్యక్తులను తగు విధంగా గౌరవించి, దుష్టులను బంధించే లక్షణాలున్న వాడని గురువుగారు సూచించారు. అందుకే, అతడికి రక్షణ శాఖాధికారి పదవి ఇవ్వడం జరిగింది. నాల్గవ శిష్యుడు తెచ్చినది చీపురు. అతడికి సైనికాధికారి పదవి ఇవ్వడం జరిగింది. చీపురు చేసే పనేమిటి? గాలివల్లనో, మరొక కారణం గానో గృహంలో చేరిన చెత్తాచెదారాన్ని శుభ్రంగా చిమ్మి వెలుపలకు తోసేస్తుంది. అలాగే, శత్రు సైనికులెవరైనా మనరాజ్యంలో ప్రవేశిస్తే, వాళ్ళను చీపురుతో చెత్తను చిమ్మినంత సులువుగా తరిమికొట్టగలడని గురువుగారి భావం,” అన్నాడు మంత్రి.\n“మంత్రివర్యా! నేను తమరిని పొగడగలిగినంత స్థాయిగలవాణ్ణికాను; అన్నిటా అర్భకుణ్ణి!\" అంటూ యువరాజు, మంత్రిని మెచ్చుకుని, “రత్నశేఖర పండితులు, తన శిష్యుల్లో ఒకరిని తలనున్నగా చేయించి పంపారు. ఆ చర్య నాకు చాలా చిత్రమని పించింది. పైగా అతణ్ణి తమరు ఉపమంత్రిగా ఎన్నిక చేశారు! ఇది నాకు మరింత విచిత్రంగా వున్నది,” అన్నాడు.\n“అవును, యువరాజా! నాకూ మొదట విచిత్రంగానే తోచింది. కాని, కాస్త తర్కించి చూచగా, గురువుగారి ఆలోచనా సరళి అవగతమైంది. ఆ ఐదవ శిష్యుడు, తన జుట్టు కిందవున్నదాన్ని-అంటే మెదడును, బహు చాకచక్యంగా ఉపయోగించగలడని, గురువు గారు సూచనప్రాయంగా తెలియ బరిచారు. ఆ విధంగా అతడిని ఉపమంత్రిగా ఎన్నిక చేశాను,\" అన్నాడు మంత్రి.\nఆ జవాబుతో అన్ని సంశయాలు తీరిన యువరాజు, ప్రధానమంత్రి వివేకానికి ఎంతగానో సంతసించాడు.",
            "book_page_end": 45,
            "story_id": "2004_11_15",
            "raw_genre_backup": "రాజరిక కథ",
            "normalized_genre_te": "రాజ కథ",
            "normalized_genre_code": "ROYAL_TALE",
            "content_type": "STORY",
            "language": "TELUGU"
        },
        {
            "title": "వరహాలమూట",
            "book_page_start": 46,
            "pdf_page_start": 46,
            "pdf_page_end": 48,
            "author": "చందమామ బృందం",
            "genre": "జాతక కథ",
            "moral": "సోదర ప్రేమ, దయ ధనాశ కంటే గొప్పవి. ధనాన్ని సద్వినియోగం చేయాలి.",
            "keywords": [
                "బోధిసత్వుడు",
                "వరహాలు",
                "సోదర ప్రేమ",
                "జలభూతం",
                "దొంగబుద్ధి"
            ],
            "characters": [
                "బోధిసత్వుడు",
                "తమ్ముడు",
                "జలభూతం",
                "జాలరివాళ్ళు",
                "బ్రహ్మదత్తుడు (రాజు)"
            ],
            "locations": [
                "కాశీరాజ్యం",
                "గ్రామం",
                "నది"
            ],
            "content": "బ్రహ్మదత్తుడు కాశీరాజ్యాన్ని పరిపాలించే కాలంలో, బోధిసత్వుడు ఒక భూస్వామికి కుమారుడుగా జన్మించాడు. అతడు పెరిగి, పెద్దవాడవుతున్న కాలంలో ఆ కుటుంబం మరింత సంపన్నమయింది. అతడికి ఒక తమ్ముడు కూడా వున్నాడు.\nకొంత కాలానికి భూస్వామి కాలధర్మం చెందాడు.\nకుటుంబానికి సంబంధించిన ఒక గ్రామంలో తమకు రావలసిన వసూళ్ళ కోసం అన్నదమ్ములిద్దరూ ఒకనాడు బయలుదేరి వెళ్ళారు. అక్కడ రైతుల నుంచి తమకు రావలసిన ధాన్యం వగైరా వసూళ్ళ ద్వారా వెయ్యి వరహాల నగదు లభ్యమయింది.\nఆ డబ్బు తీసుకుని అన్నదమ్ములిద్దరూ కాశీనగరానికి బయలుదేరారు. దారిలో వారొక నది దాటవలసి వున్నది. అవతలి తీరానికి తీసుకువెళ్ళే పడవవాడు రావడానికి ఇంకా వ్యవధి వుండడం చేత, వాళ్ళు ఒక చెట్టు కింద కూర్చుని వెంట తెచ్చుకున్న ఫలహారం మూట విప్పి తిని, ఇన్ని మంచినీళ్ళు తాగారు.\nబోధిసత్వుడు అలవాటు చొప్పున తన భాగంలో కొంత ఫలహారం మిగిల్చి, దానిని నదిలోకి విసిరాడు.\nబోధిసత్వుడు విసిరిన ఫలహారాన్ని నదిలో వుండే ఒక జలభూతం అందుకున్నది. ఆ జలహారాన్ని తినగానే దానికొక దివ్యమైన శక్తి కలిగింది. దాని ద్వారా, ఆ జలభూతం తనకు ఫలహారం వేసిన వారెవరైందీ సులభంగా గ్రహించింది.\nబోధిసత్వుడు ఆకలి తీరడంతో నది ఒడ్డున ఇసుక మీద పైబట్ట పరుచుకుని పడుకున్నాడు. అతడి తమ్ముడిది దొంగబుద్ధి. అన్నకు భాగం లేకుండా వెయ్యి వరహాల సొమ్ము తనదిగా చేసుకోవాలని అతడికి బుద్ధిపుట్టింది. ఆ వెంటనే అతడు వరహాలున్న మూట వంటిదే, అక్కడ దొరికిన రాళ్ళతో మరొక మూట తయారు చేశాడు. ఆ రెండు మూటలూ అన్నకు కనబడకుండా తన దుస్తుల్లో భద్రంగా దాచాడు.\nతరవాత కొంతసేపటికి పడవవాడు రాగానే బోధిసత్వుడు నిద్రలేచాడు. అన్నదమ్ములిద్దరూ పడవ ఎక్కారు. పడవ నది మధ్యకు వచ్చింది. తమ్ముడు అతి తీవ్రంగా ఆలోచించసాగాడు. తను చేసిన యుక్తిప్రకారం అతడు రాళ్ళ మూటను నదిలో జారవిడవ దలిచాడు. చేసేది దొంగపని గనక, చేతులు వణుకుతూండగా అతడు మూటల్లో ఒకదాన్ని నదిలోకి జార విడిచి, “అయ్యో, అన్నయ్యా! వరహాలమూట కాస్తా నదిలో పడిపోయింది,” అంటూ బిగ్గరగా అరిచాడు.\nఈ మాటకు అన్న, “పోనీలే తమ్ముడూ, అది మన సొమ్ముకాదు, అందువల్లనే నదిలో పడిపోయింది. దానికోసం విచారించడం తెలివిమాలిన పని అవుతుంది,\" అని వూరుకున్నాడు.\nబోధిసత్వుడు విసిరిన ఫలహారం తిన్న జలభూతం, ఆ నదిలో పడింది వరహాల మూట అని తెలుసుకోవడమేగాక, తమ్ముడి దుర్మార్గం కూడా గ్రహించింది. అది వెంటనే ఒక పెద్ద చేపను ప్రోత్సహించి, ఆ వరహాల మూటను మింగేలా చేసింది.\nఆ తరవాత, ఆ చేప తన కన్నుగప్పి, ఎక్కడికీ పోకుండా జలభూతం దివారాత్రాలు కాపలాకాయసాగింది.\nబోధిసత్వుడూ, అతడి తమ్ముడూ కాశీ నగరానికి తిరిగి వచ్చారు. ఇంటికి చేరుతూనే తమ్ముడు తనవద్ద వున్న రెండవ మూటను విప్పి చూశాడు. అందులో రాళ్ళు కనిపిం చాయి. తను చేసిన పొరబాటు తెలుసుకుని అతడు విచారంతో కుంగిపోతూ, మంచం పట్టాడు.\nఒక రోజున జాలరివాళ్ళు నదిలో వలలు వేశారు. జలభూతం తన శక్తివల్ల, లోగడ వరహాలమూటను మింగిన చేప వాళ్ళవలల్లో పడేలా చేసింది.\nజాలరివాళ్ళు ఆ చేపను నగరానికి తీసుకుపోయి, 'దీని ఖరీదెంత?' అని అడిగిన వాళ్ళతో, \"వెయ్యివరహాలూ, అదనంగా ఒక్క వరహా!” అనసాగారు.\nజాలరివాళ్ళకు మతులు పోయినవని అందరూ నవ్వుకోసాగారు. వాళ్ళు ఆ వీధీ, ఈ వీధీ తిరిగి ఎవరూ కొనక పోవడంతో ఆ చేపను బోధిసత్వుడి ఇంటికి తీసుకుపోయి, దాన్ని అమ్మజూపారు.\n“ఈ చేప ఖరీదెంత?\" అని అడిగాడు బోధిసత్వుడు.\n“మీకైతే ఒక వరహా మాత్రమే!\" అన్నారు జాలరివాళ్ళు.\n“ఇతరులకైతే ఎంతవెల చెబుతున్నారు? మీ మాటల ధోరణి చూస్తూంటే, నాకు ఆశ్చర్యం కలుగుతున్నది,” అన్నాడు బోధిసత్వుడు.\n“మరెవరికైనా అయితే వెయ్యివరహాలు, పైన మరొకవరహా తీసుకుంటాం,” అన్నారు జాలరివాళ్ళు.\nబోధిసత్వుడు వాళ్ళ జవాబుకు ఆశ్చర్యపోతూ, వాళ్ళడిగిన వరహాయిచ్చి ఆ పెద్ద చేపను కొన్నాడు.\nతరవాత అతడూ, భార్యా ఆ చేపను కోయగా, దాని పొట్టలో నుంచి వెయ్యివరహాలున్న మూట బయటపడింది. బోధిసత్వుడు దాన్ని గుర్తించాడు.\n“ఈ వరహాల మూట మనదే!\" అని బోధిసత్వుడు భార్యకు జరిగినదంతా చెప్పి, “ఈ జాలరివాళ్ళు దివ్యజ్ఞానం కలవాళ్ళలా కనబడుతున్నారు. చేప పొట్టలోని వరహాల మూట నాదేనని వాళ్ళు గ్రహించారు. అందుకే ఇతరులకైతే చేప ఖరీదు వెయ్యిన్నొక్క వరహా, నాకైతే వరహా అని చెప్పారు. వాళ్ళు చేపను పట్టేందుకు పడిన శ్రమకు కూలీ అన్నమాట,” అన్నాడు బోధిసత్వుడు.\nతరవాత బోధిసత్వుడు, జాలరి వాళ్ళకు అంతటి దివ్యజ్ఞానం ఎలా కలిగిందా అని ఆలోచిస్తూండగా, ఒక దివ్యవాణి ఇలా పలికింది: “మహానుభావా, నేను నదిలో నివసించే జలభూతాన్ని. ఒకనాడు నువ్వు నదిలోకి విసిరిన ఫలహారాన్ని తిని, దివ్యశక్తిని పొంద గలిగాను. నీటిలో పడిన వరహాల మూటను చేప చేత మింగింప చేసినది నేనే. జాలరి వాళ్ళను ప్రోత్సహించి నీ వద్దకు పంపినది కూడా నేనే. ఈ విధంగా నీ రుణం తీర్చుకో గలిగాను. ధనాశాపరుడూ, దుర్మార్గుడూ అయిన నీ తమ్ముడికి మాత్రం, ఆ ధనంలో భాగం ఇవ్వకు.”\nజలభూతం చేసిన ఉపకారానికీ, దాని మంచితనానికీ బోధిసత్వుడు చాలా సంతోషించాడు. ఐతే, అతడు తన తమ్ముడి విష యంలో మాత్రం దాని సలహా పాటించ లేదు. సోదరన్యాయాన్ని అనుసరించి, బోధిసత్వుడు తన తమ్ముడికి ఐదు వందల వరహాలు ఇచ్చి, తన సోదర ప్రేమను వ్యక్తపరిచాడు.",
            "book_page_end": 48,
            "story_id": "2004_11_16",
            "raw_genre_backup": "జాతక కథ",
            "normalized_genre_te": "జానపద కథ",
            "normalized_genre_code": "FOLK_TALE",
            "content_type": "STORY",
            "language": "TELUGU"
        },
        {
            "title": "విష్ణు కథ 11. సీతారామ కళ్యాణం",
            "book_page_start": 49,
            "pdf_page_start": 49,
            "pdf_page_end": 54,
            "author": "చందమామ బృందం",
            "genre": "పౌరాణిక కథ",
            "moral": "రామావతార విశేషం ఏమిటంటే, ఆయన పరిపూర్ణ మానవుడిలా కర్తవ్యపాలన చేసి, మనిషిలాగే సాధించాడు.",
            "keywords": [
                "రామాయణం",
                "సీత",
                "శివధనుస్సు",
                "పరశురాముడు",
                "విశ్వామిత్రుడు"
            ],
            "characters": [
                "లక్ష్మీదేవి/వేదవతి",
                "రావణుడు",
                "జనకుడు",
                "సీత/జానకి/భూజాత",
                "రాముడు",
                "లక్ష్మణుడు",
                "విశ్వామిత్రుడు",
                "దశరథుడు",
                "అహల్య",
                "గౌతముడు",
                "పరశురాముడు"
            ],
            "locations": [
                "లంక",
                "మిథిలా నగరం",
                "సిద్ధాశ్రమం",
                "గోలోకం",
                "అయోధ్య"
            ],
            "content": "లక్ష్మీదేవి వేదవతిగా అవతరించి తపస్సు చేస్తున్నప్పుడు రావణుడు కొప్పుపట్టుకున్న రణంగా యోగాగ్నితో ఆమె దహించుకుపోయి లంకలో పుట్టింది.\nలంకా పట్టణాన్ని అనుసరించుకొని అందమైన గొప్ప సరోవరం ఉన్నది. ఎప్పటిలాగే పాతఃకాలాన్నే రావణుడు ఆ సరోవరంలో నిత్యన సంధ్యలువార్చి శివార్చనకు తామర పువ్వుల్ని ఏరుతూండగా, ఒక పెద్ద తామర పువ్వు సరోవర మధ్యంలో ధవళకాంతుల్ని విసరిస్తూ కనిపించింది. దాని దగ్గరికి చేరుతూండగా ఆ పువ్వులో బంగారంలాగ మెరిసిపోతున్న అందమైన స్త్రీశిశువు క్యారుమంటూ వినిపించింది.\nఆ పసిపిల్లను చూసి రావణుడు ముచ్చట పడుతూండగా అశరీరవాణి, \"ఓ రావణా! ఆ బిడ్డ నీకూ, నీ లంకకూ చేటుగా పుట్టిన బిడ్డ!\" అని వినిపించింది.\nరావణుడు రాక్షసవీరభటులకు ఆ పసి పాపను చంపిరండని ఉత్తరువు చేశాడు.\nఆ పసిపాప ఏం చేసినా చావలేదు. కత్తులు అదృశ్యమైనాయి. అగ్ని ఆరిపోయింది. రాతి బండలు పూలకుప్పలైనాయి. క్రూరమృగాలు పారిపోయాయి.\nరాక్షసులు విసిగి ఆ పిల్లను పంచలోహాలతో చేసిన పెట్టెలో పెట్టి గట్టిగా బంధించి సముద్ర మధ్యంలో పడవేశారు.\nఆ పెట్టె సముద్రాన్ని దాటి భూమిని చీల్చుకొని భూగర్భంలోకి అలా వెళ్ళింది.\nమిథిలా రాజ్యాన్నేలే జనకమహారాజు గొప్పజ్ఞాని, రాజర్షి. యజ్ఞం కోసం చదును చేయడానికి భూమిని దున్నిస్తున్నాడు. నాగలి చాలుకు ఖణేల్మని పెట్టె తగిలింది. పెట్టెను తీసి అందులో ముద్దులు మూటగట్టేబంగారు పాపను జనకుడు తనకు భూదేవి ప్రసాదించిన కుమార్తెగా ఎత్తుకొన్నాడు.\nనాగేటిచాలుకు సీత అని పేరు. నాగలి చాలుకు దొరికినందువల్ల ఆ పిల్ల 'సీత' అనీ, జనకుని కుమార్తె కనుక 'జానకి' అనీ భూమిలో దొరికినందువల్ల 'భూజాత' అనీ పిలువబడుతూ అల్లారుముద్దుగా పెరిగింది.\nసీత తోటి పిల్లన్నేహితురాండ్రతో ఆడుతూ, బంతిని వెతుకుతూ పూలతో పూజింపబడి ఉన్న పెద్ద ధనుస్సును బెండు ఎత్తినట్లుగా ఎడమచేత్తో ఎత్తి దాని చాటున వున్న బంతిని తీసుకుంది. తర్వాత ఆ ధనుస్సు ఆటకు బాగుందని అవలీలగా తీసుకువచ్చి బొమ్మ రింటి గోడలాగ పెట్టి, సంతోషంగా ఆట సాగించింది.\nజనకుడు కళ్ళారా అదంతా చూసి నిర్ఘాణుడైపోయాడు.\nఆ ధనుస్సును జనకుడి పూర్వీకులు శివుడి దగ్గర్నుంచి పుచ్చుకొని పూజిస్తూ వచ్చారు. త్రిపురాసుర సంహారంలో శివుడు ఆ వింటితోనే యుద్ధంచేశాడు. ఆ శివధనువును ఎత్తాలంటే బలాఢ్యులైన వారు మూడు వందలమంది ఉంటేనే గాని సాధ్యపడదు.\nఅలాంటి వింటిని ఎత్తిన సీత సామాన్యురాలు కాదనీ, ఆ శివధనుస్సును ఎత్తి ఎక్కుపెట్టగలవాడు మాత్రమే సీతకు తగ్గ వరుడనీ జనకుడు అనుకున్నాడు.\nసీతకు స్వయంవరం జరిపినప్పుడు ముందు ఆ విషయాన్నే చాటిచెప్పి, అటువంటి వాడికే ఇచ్చి కళ్యాణం జరపాలని నిశ్చయం చేసుకున్నాడు.\nసీత మిథిలానగరంలో అలాగే పెరిగి పెద్దదైంది.\nవిశ్వామిత్రుడు యాగరక్షణకు, రామలక్ష్మణులను పంపమని దశరథుణ్ణి అడిగాడు. అందుకు దశరథుడు, “రాక్షసుల నుంది యాగరక్షణకు పసివాళ్ళను ఎలాగ పంపమంటావు, మహర్షీ! వాళ్ళు, అస్త్రవిద్యలు ఇంకా నేర్చుకోవలసిన వాళ్ళు!\" అన్నాడు.\n“అందుకేగదా నేను వచ్చినది! రాచబిడ్డ 'లకు ఏ విద్య కావాలో నాకు తెలుసు. ఆ విద్య నేను నేర్పుతాను!\" అంటూ విశ్వామిత్రుడు వసిష్ఠుడిని సగర్వంగా చూశాడు.\nవసిష్ఠుడు చిరునవ్వుతో విశ్వామిత్రుణ్ణి మెచ్చుకొని, రామలక్ష్మణుల్ని, అతనితో పంపమని దశరథుడితో చెప్పాడు.\nరామలక్ష్మణులు మునులకు మల్లే జుత్తు ముళ్ళు వేసుకొని విశ్వామిత్రుడి వెంట ధనుర్బాణాలు ధరించి బయలుదేరారు.\nదారిపొడవునా విశ్వామిత్రుడు వారికి ధనుర్విద్యా విశేషాలు బోధిస్తూ సిద్ధాశ్రమానికి తీసుకెళ్ళాడు.\nరామలక్ష్మణులు విశ్వామిత్రుడి సునిశిత శిక్షణలో ధనుర్విద్యాపారంగతులయ్యారు.\nవిశ్వామిత్రుడు ఋషులతో కలిసి యాగం మొదలు పెట్టడానికి ఏర్పాట్లు చేస్తూండగా భయంకరంగా అరుచుకుంటూ తాటక పిడుగులాగ ఆశ్రమం మీద పడింది.\nవిశ్వామిత్రుడు తాటకను చంపమని రాముడికి ఆనతిచ్చాడు. రాముడు తాటకపై శరపరంపర కురిపించాడు. ఒంటి నిండా దట్టంగా బాణాలు గుచ్చుకొని తాటక పెద్ద పర్వతంలాగ భూమిమీద పడి విల విలా తన్నుకొని ప్రాణాలు విడిచింది.\nవిశ్వామిత్రుడు రాముణ్ణి, అతని బాణ ప్రయోగ కౌశలానికి మెచ్చుకొన్నాడు.\nయాగం ప్రారంభమయింది. విశ్వామిత్రుడు రాముడికి అస్త్రాల్ని ఉపదేశించాడు.\nరామలక్ష్మణులు ధనుర్ధరులై తిరుగుతూ యాగరక్షణ చేస్తూన్నారు. మారీచుడు, సుబాహుడు ఒక్కుమ్మడిగా విరుచుకు పడ్డారు.\nరాముడు రెండే బాణాలు విడిచాడు. సుబాహుడు చచ్చాడు. మారీచుడు బాణం దెబ్బతిని కొసప్రాణాలతో సముద్రంలో పడి కొట్టుకు పోతూ ఎలాగో లంక చేరాడు.\nయాగం నిర్వఘ్నంగా సాగింది. విశ్వా మిత్రుడు యాగసమాప్తిలో రాముడి చేత హవిస్సులు వేయించి హోమం చేయించాడు.\nయజ్ఞకుండం జ్వాలలపై తేలుతూ అర్ధ చంద్రాకారం మొనగల ఒక బాణం దివ్య కాంతులీనుతూ వచ్చింది.\nవిశ్వామిత్రుడు, “రామా! అది నీ బాణం. 'రామబాణం' అని పేరొందుతుంది. శత్రువు కంఠం నరికి తిరిగి నీ చేతికి వస్తుంది!\" అని చెప్పి బాణాన్ని రాముడికి అందించాడు.\nరాముడు బాణాన్ని కళ్ళకు అద్దుకొని పొదిలో పెట్టుకొని విశ్వామిత్రుడి పాదాలకు ప్రణమిల్లాడు.\nయాగం చాలా కాలంగా సాగింది. ఆ కాలంలోనే విశ్వామిత్రుడు రాముడికి మహా స్త్రాలన్నీ ఉపదేశించాడు.\n“రామా! నేనూ, నువ్వూ సూర్యవంశం వాళ్ళం. నాకు తెలిసిన అస్త్రవిద్యనంతా నీకు ఉపదేశించి నందుకు నా కెంతో తృప్తిగా ఉంది. నీలాంటి వాడికి గురువు ననిపించుకుంటున్నందుకెంతో ఆనందంగా ఉంది!\" అన్నాడు విశ్వామిత్రుడు.\n“గురుదేవా! నీ కృపకు పాత్రుడనైన నేను ధన్యుణ్ణి!'' అన్నాడు రాముడు.\nవిశ్వామిత్రుడి సిద్ధాశ్రమంలోనే రాముడు, లక్ష్మణుడు అస్త్రవిద్యలను నేర్చుకుంటూ యౌవనవంతులయ్యారు.\nఒకనాడు అస్త్రాలప్రయోగ విశేషాంశాలు చెప్తూ విశ్వామిత్రుడు, రాముణ్ణి తనివితీరా చూస్తూ, “రామా! నీ విశాల నయనారవిందాలు శాంతిచంద్రికలు వెదజల్లుతూ, నా ఆశ్రమాన్ని శాంతినిలయంగా చేయగా నీవు శాంతరాముడివి; సుందర రాముడివి!\" అన్నాడు.\nతన వెంట రమ్మన్నట్లుగా విశ్వామిత్రుడు బయలుదేరాడు. రామలక్ష్మణులు అనుసరిస్తున్నారు. విశ్వామిత్రుడు మిథిలానగరం దారి పట్టాడు.\nదారిలో గౌతమాశ్రమం మీదుగా వెళ్తూండగా, రాముడి పాదం తగిలి ఒక బండరాయి అహల్యగా మారి రాముడి పాదాలకు ప్రణమిల్లింది. రాముడు ఆశ్చర్యంతో వెనక్కు జరిగాడు. అదే సమయానికి చిరకాలంగా చేస్తూన్న తపస్సు చాలించి గౌతమ మహర్షి వచ్చాడు.\nరాముణ్ణి భక్తిగా చూస్తూ, “రామచంద్రా! నా భార్య శాపం తీరింది. నీవు పావనరాముడివి!” అన్నాడు.\nగడువు తీరి అహల్య శాపవిమోచనం జరిగింది, తనలో ఏముందని? అన్నట్లుగా రాముడు అయోమయంగా చూశాడు.\nగౌతముడు తదేకంగా రాముణ్ణి చూసి, “ఔను, రామా! నీవు నివురుగప్పిన నిప్పువు! మాయా మానుషవిగ్రహుడివి!\" అన్నాడు.\nవిశ్వామిత్రుడు ఔను! అన్నట్టుగా తలపంకించాడు.\n\"విష్ణువు అవతారాల్లో రామావతారం తర్వాత కృష్ణావతారంలో, కృష్ణుడు తాను అవతారమూర్తిగా తెలిసే లీలలు చేసి, మాయామానుష విగ్రహుడు అనిపించుకున్నాడు. రాముడు పరిపూర్ణ మానవుడిగా కర్తవ్యపాలన చేశాడు. మనిషిలాగే సాధించాడు. అదే రామావతార విశేషం!\" అని సూతుడు వివరించి రామకథను సాగించాడు.\nగౌతముడు అందర్నీ ఆశ్రమంలోకి తీసుకెళ్ళి, అతిథిసత్కారాలు చేశాడు. విశ్వామిత్రుడు గౌతమాశ్రమం నుండి రామ లక్ష్మణులతో బయలుదేరాడు. దూరంగా కోలాహలం వినిపించింది.\nజనక మహారాజు సీతాస్వయంవర మహోత్సవానికి మహర్షులందరికీ భక్తి పూర్వకమైన తన ఆహ్వానం అందించి రమ్మని, తన పురోహితుడైన శతానందుణ్ణి పంపించాడు. శతానందుడు అహల్యా గౌతముల కుమారుడు. శతానందుడి పల్లకి వెనక మిథిలారాజ్య లాంఛనాలతో పరివారం వస్తున్నారు. శతానందుడు విశ్వామిత్రుణ్ణి దర్శించడానికి సిద్ధాశ్రమానికి వెళ్తున్నాడు.\nదారిలోనే ఎదురైన విశ్వామిత్రుణ్ణి చూసి, శతానందుడు దిగి ప్రణామం చేసి జనకుడి ఆహ్వానం విన్నవించాడు.\nవిశ్వామిత్రుడి వలన అహల్యా శాపవిమోచన వృత్తాంతం విని శతానందుడు మహదానందంతో రాముణ్ణి శతవిధాల కీర్తించి, జనకుల దగ్గిరికి వెళ్ళాడు. రామలక్ష్మణ విశ్వామిత్రులు మిథిలకు చేరారు.\nసీత, ఉద్యానవనంలో విహరిస్తున్నది. ఆమెతో చెల్లెలైన ఊర్మిళ ఉన్నది.\nఆ ఉద్యానవనంలోనుంచి విశ్వామిత్రుడు రామలక్ష్మణులు వెళ్తున్నారు.\nసీత, రాముడు ఒకర్నొకరు చూసుకున్నారు. 'తనవాడు వచ్చాడు!' అనే ఆనందంతో అడుగులు తడబడుతూండగా, సీత అంతఃపురమందిరంలోకి పరుగుతీసింది. ఊర్మిళ మనస్సు లక్ష్మణుడిపై లగ్నమైంది.\nరాజాధిరాజులు, బలసంపన్నులు ఎవ్వరూ శివధనుస్సును ఎత్తలేక పోయారు.\nజనకుడు నిరాశపడుతూంటే, తండ్రి చెంత ఉన్న సీత, దూరాన ఉన్న రాముడిని ఓరచూపులతో చూస్తూ, ఉత్సాహంగా తండ్రి వంక రాముణ్ణి చూడమన్నట్లుగా చూసింది.\nవిశ్వామిత్రుడు రాముణ్ణి ముందుకు పంపాడు. ఆచార్యదేవుడి ఆదేశం శిరసావహించి తాను నిమిత్తమాత్రుణ్ణి అన్నట్లుగా వెళ్ళి, శివధనుస్సుకు నమస్కరించి, రాముడు గున్నటేనుగు చెరుకుగడనులాగినట్లు శివ ధనుస్సును అవలీలగా ఎత్తి పట్టి, నారిని బలంగాలాగి ఎక్కుపెట్టేసరికి, గొప్ప ధ్వనితో భూనభోంతరాళాలు దద్దరిల్లగా, శివధనుస్సు విరిగిపోయింది.\nమహాధ్వని తరంగాలు దిగంతాలు వ్యాపించి, దక్షిణ మహాసముద్రంలో మహేంద్ర పర్వతం మీద తపస్సులో ఉన్న పరశురాముడి చెవినిసోకాయి.\nపరుశురాముడు విష్ణువు మారురూపమైన గోలోకవాసియైన కృష్ణుడు చెప్పిన మాటలు గుర్తుకు తెచ్చుకున్నాడు. కృష్ణుడు ఇచ్చిన కోదండాన్ని, విష్ణు అంశను రాముడికి అప్పగించడానికి బయల్దేరాడు.\nసీత రాముడి మెడలో మాలవేసి సిగ్గుదొంతరలతో చరచరా తండ్రి చెంత చేరింది.\nసీతారాముల వివాహానికి దశరథుడు సకుటుంబ సపరివారంగా మిథిలకు చేరాడు.\nపెళ్ళిపీటలపై సీతారాములు తలంబ్రాలు పోసుకుంటున్నప్పుడు, సీత కమలం వంటి దోసిట్లో ముత్యాలు పద్మరాగాల్లా ప్రకాశించాయి. రాముడి తలపై జాజిమల్లెల్లాగ తెల్లగా విరిశాయి. రాముడి శ్యామలశరీరంపై జారుతూ, వింతకాంతులతో ఇంద్రనీలాల్లాగ కనిపించాయి.\nసీతకు చెల్లెళ్ళయిన ఊర్మిళను లక్ష్మణుడికీ, మాండవిని భరతుడికీ, శతరూపను శత్రుఘ్నుడికి ఇచ్చి వివాహం సీతారామ కళ్యాణమహోత్సవంలోనే జరిపించారు.\nదశరథుడు కొడుకులు కోడళ్ళతో అయోధ్యకు తిరుగుప్రయాణమయ్యాడు. హుటాహుటిగా వస్తున్న పరశురాముణ్ణి చూస్తూనే రథం దిగి ప్రణమిల్లి రాముడికి బదులుగా తన తల నరకమని ప్రాథేయపడ్డాడు.\nపరశురాముడు, “ఓ, రామా! ఆ హరవిల్లు విరిచావుట, ఈ వింటిని ఎక్కుపెట్టు!\" అని తన చేతనున్న కోదండాన్ని అందించాడు.\nదాన్ని అందుకుంటున్నప్పుడే పరశురాముడిలోని విష్ణుఅంశ రాముడికి చేరింది. కోదండాన్ని రాముడు ఎక్కుపెట్టాడు.",
            "book_page_end": 54,
            "story_id": "2004_11_17",
            "raw_genre_backup": "పౌరాణిక కథ",
            "normalized_genre_te": "పౌరాణిక కథ",
            "normalized_genre_code": "MYTHOLOGY_STORY",
            "content_type": "STORY",
            "language": "TELUGU"
        },
        {
            "title": "సిద్ధార్థుడి గణితం",
            "book_page_start": 55,
            "pdf_page_start": 55,
            "pdf_page_end": 55,
            "author": "కొనే నాగవెంకట ఆంజనేయులు",
            "genre": "హాస్యం",
            "moral": "తెలివితేటలు వయసుతో సంబంధం లేకుండా ఉండవచ్చు, కానీ, ఆ తెలివికి వ్యంగ్యం కూడా తోడైతే ఎదుటివారిని ఆశ్చర్యపరచవచ్చు.",
            "keywords": [
                "గణితం",
                "సిద్ధార్థుడు",
                "మాణిక్యం",
                "తెలివితేటలు",
                "హాస్యం"
            ],
            "characters": [
                "గౌతముడు",
                "సిద్ధార్థుడు",
                "పావని (చెల్లెలు)",
                "మాణిక్యం (మేనమామ)"
            ],
            "locations": [
                "హేలాపురి",
                "సుగంధపురి"
            ],
            "content": "హేలాపురిలో గౌతముడు సామాన్య కుటుంబీకుడు. అతడికి ఇద్దరు పిల్లలు. కొడుకు సిద్ధార్థుడు ఆరేళ్ళవాడు. కూతురు పావనికి మూడేళ్ళు. సిద్ధార్థుడికి చాలా తెలివైనవాడని, చదువులో ఎంతో చురుగ్గా వుంటాడని పేరు.\nఒకనాడు సుగంధపురి నుండి, సిద్ధార్థుడి మేనమామ మాణిక్యం బావనూ, అక్కనూ, పిల్లలనూ చూసి పోదామనివచ్చాడు. ఆయన తమ ఊరి నుంచి జీడిమిఠాయి ఉండల్ని తెచ్చాడు. వాటిలో పది ఉండల్ని సంచీలోంచి తీసి సిద్ధార్థుడి కిచ్చి, తన మేనల్లుడి తెలివి తేటల్ని పరీక్షించాలన్న ఉద్దేశంతో, “ఒరేయ్, సిద్ధార్థా! ఈ పది జీడి మిఠాయిల్లో సగం మీ చెల్లెలికిచ్చావనుకో! నీ దగ్గర ఇంకా ఎన్ని మిఠాయి ఉండలుంటాయి!\" అని అడిగాడు.\n“ఏడుంటాయి, మామయ్యా!\" అన్నాడు సిద్ధార్థుడు తడుముకోకుండా.\nతన మేనల్లుడు ఇంత చిన్న గణితం తప్పు చెబుతున్నాడేమని మాణిక్యం ఆశ్చర్యపోయి, \"సిద్ధార్థా, నే చెప్పింది నువ్వు సరిగా అర్థం చేసుకున్నట్టులేదు. నీ దగ్గరున్న పది మిఠాయిల్లో సగం-అంటే అయిదు మిఠాయిలు నీ చెల్లెకిస్తే, ఇంకా నీ దగ్గర ఎన్ని మిఠాయిలుంటాయి? అని వివరించి అడిగాడు మాణిక్యం.\n“ఏడు మిఠాయిలుంటాయి, మామయ్యా!\" అన్నాడు సిద్ధార్థుడు చిరునవ్వుతో.\n“ఛీ, వెధవా! నువ్వెంతో తెలివైనవాడివనుకున్నాను, నీకసలు లెక్కలేరావు,” అన్నాడు మాణిక్యం చిరాగ్గా. “లెక్కలు నాకు వచ్చు, మామయ్యా! మా చెల్లెలికేరావు,” అన్నాడు సిద్ధార్థుడు అదే చిరునవ్వుతో.\nమాణిక్యం తెల్లబోయినా, మేనల్లుడి తెలివితేటల విషయంలో తను విన్నది నిజమేనని గ్రహించాడు. - కొనే నాగవెంకట ఆంజనేయులు",
            "book_page_end": 55,
            "story_id": "2004_11_18",
            "raw_genre_backup": "హాస్యం",
            "normalized_genre_te": "హాస్య కథ",
            "normalized_genre_code": "HUMOR_STORY",
            "content_type": "STORY",
            "language": "TELUGU"
        },
        {
            "title": "పనికిమాలిన ధనం",
            "book_page_start": 56,
            "pdf_page_start": 56,
            "pdf_page_end": 58,
            "author": "చందమామ బృందం",
            "genre": "నీతి కథ",
            "moral": "ధనం నిరర్థకమైంది కాదు. దాన్ని నిరుపేదలకు పంచి సద్వినియోగం చేసినప్పుడే నిజమైన ఆనందం లభిస్తుంది.",
            "keywords": [
                "ధనికుడు",
                "మైనం పీపాలు",
                "పేదవాడు",
                "ధనాశ",
                "సద్వినియోగం"
            ],
            "characters": [
                "మహాధనికుడు",
                "శత్రు సేనాపతి",
                "మైనం వత్తులు చేసే పేదవాడు",
                "దర్జీ"
            ],
            "locations": [
                "నగరం",
                "నేలమాళిగ"
            ],
            "content": "ఒక దేశంలో ఒక మహాధనికుడుండేవాడు. తాతముత్తాల నుంచి వాళ్ళది ధనికకుటుంబమే. దానికి తోడు ఆయన ఓడ వర్తకం నుంచి వడ్డీ వ్యాపారం వరకు రకరకాల వ్యాపారాలు చేసి ఏడుతరాలకు సరిపడా డబ్బు కూడబెట్టాడు. అలా ఆయన తను కూడ బెట్టిన ధనమంతా మూడు పీపాలలో ఉంచి, వాటిని నేలమాళిగలో ఉంచాడు.\nఒకదాని నిండా బంగారు నాణాలూ, రెండో దాని నిండా వెండినాణాలూ, మూడోదాని నిండా రాగి నాణాలూ ఉండేవి. ధనికుడు రోజూ వెళ్ళి వాటిని ఒకసారి పరిశీలనగా ఎంతో ఆశతో చూసి వచ్చేవాడు.\nహఠాత్తుగా ఆ దేశం మీదికి పొరుగుదేశపు సేనలు దండెత్తి వచ్చాయి. అవి అపజయమన్నది లేక దేశాన్ని జయించుకుంటూ రావటం చూసి ధనికుడు భయపడి పారిపోవటానికి నిశ్చయించాడు. ధనపు పీపాలు వెంట తీసుకుపోవటం అసాధ్యం గనక, ఆయన మైనం కరిగించి, మూడు పీపాలలోని నాణాలమీదా పోయించి, వెళ్ళే హడావుడిలో నేలమాళిగకు తాళం కూడా వెయ్యకుండా సకుటుంబంగా దేశం విడిచి పారిపోయాడు.\nకొద్ది రోజులకు శత్రుసైన్యాలు వచ్చి ధనికు దుండిన నగరాన్ని ఆక్రమించాయి. వాళ్ళ దృష్టి మొదట ధనికుల ఇళ్ళ మీద పడింది. సేనాపతి దగ్గిర ఉండి ధనికుల ఇళ్ళలో ఉన్నదంతా ఒక్కటి విడిచిపెట్టకుండా స్వాధీన పరచుకుంటున్నాడు. పారిపోయిన ధనికుడి ఇంట గల పెద్దపెద్ద పీపాలు ఆయన దృష్టిలో పడ్డాయి. వాటిని కాస్సేపు పరిశీలనగా చూశాడు.\n\"అవి మైనం పీపాలు, అందుకే ఇంటి యజమాని వాటిని వదిలేసి వెళ్ళాడు. వీటిని ఎవరన్నా కొంటారేమో చూడండి,” అని శత్రు సేనాపతి తన భటులకు చెప్పాడు.\nవాళ్ళు ఎంత ప్రయత్నించినా ఎవరూ వాటిని కొనటానికి రాలేదు. అలా కొన్ని రోజులు గడిచి పోయాయి.\nచివరకు ఒక పేదవాడు వచ్చి, \"అయ్యా, నేను మైనంవత్తులు చేసి అమ్ముకుని జీవించే వాణ్ణి, నాకా పీపాలు చవుకగా ఇప్పించండి,\" అని అడిగాడు.\nశత్రుసైనికుడొకడు ఆ పేదవాడిచ్చిన చిల్లర డబ్బులు తీసి సంతోషంగా జేబులో వేసు కుని, “వీటికి కాపలా కాయలేక చస్తున్నాను. ఈ పీపాలను త్వరగా ఇంటికి పట్టించుకుపో,” అన్నాడు.\nమైనంవత్తుల వాడు, కూలీల ద్వారా ఆ మూడు పీపాలనూ తన ఇంటికి చేరవేయిం చాడు. కాని, వాటిని గురించి కొన్నాళ్ళపాటు అసలు పట్టించుకోలేదు.\nశత్రువులు వెళ్ళిపోయి, పరిస్థితులు కాస్త స్థిమితపడినాక ఆ పేదవాడు మైనం వత్తులు తయారు చేద్దామని ఒక పీపాలోకి చెయ్యి పెట్టే సరికి చేతికేదో గట్టిగా తగిలింది. ఏమిటా అని పైకి తీసి చూస్తే బంగారు నాణాలు! అతడు ఆశ్చర్యపడి ఇంకా జాగ్రత్తగా చూసే సరికి, మైనం కింద పీపానిండా బంగారు నాణాలే! అతడి ఆశ్చర్యానికి అంతులేకుండా పోయింది.\nపేదవాడు ఆత్రంగా మిగిలిన రెండు పీపాలూ పరీక్షించి, వాటి నిండా వెండి, రాగి నాణాలున్నట్టు తెలుసుకున్నాడు. అతనికి అంతులేని ఆశ్చర్యమూ, సంతోషమూ కలిగాయి. అయితే, అతను ఈ సంగతి ఎవరికీ తెలియనివ్వ లేదు. ధనపు పీపాలున్న గదికి గట్టి ద్వారమూ, తాళమూ, మిగిలిన బందోబస్తులూ ఏర్పాటు చేసి, దారిద్య్ర భయం లేక పోయినా, పైకి పటాటోపం ఏమీ కనబడకుండా ఎంతో సుఖంగా జీవయాత్ర గడపసాగాడు.\nకాలం గడుస్తున్నది. ఆ పేదవాడి దగ్గిర ఉన్న నిధి ఎప్పటికి ఖర్చుగాను? ఏ జమీం దారు లాగానో ఆడంబరంగా బతకటం ప్రారంభిస్తే, ముప్పుతప్పదు. ఏంచేయడానికీ తోచలేదు. రకరకాల ఆలోచనలతో మరికొన్నాళ్ళు గడిపాడు. ఆ తరవాత ఒకనాడు తన మిత్రుడైన దర్జీ దగ్గిర కొన్ని బట్టలు కుట్టించుకుని అతను దర్జీకి గుప్పెడు బంగారు నాణా లిచ్చాడు.\nదానిని చూసి దర్జీ ఆశ్చర్యపోయి, “ఇంత డబ్బేమిటి? నేను తీసుకోను. నా శ్రమ ఫలితం నాకు దక్కితే చాలు. నా కుట్టుకూలి నాకి చ్చెయ్యి చాలు,\" అన్నాడు.\n“నా దగ్గిరపీపాడు బంగారం ఉన్నది. ఏం చేసుకునేది? స్నేహితుడు ప్రీతితో ఇచ్చినవి పుచ్చుకోకుండా వద్దంటున్నావు. నువ్వేమైనా ధనవంతుడివి గనకనా? ఈ బంగారం ఉంచు,\" అన్నాడు మైనంవత్తులు చేసేవాడు.\nఈ మాటలో దర్జీకి ఏమాత్రం నమ్మకం కుదరలేదు. ఏదో తన నుంచి దాస్తున్నాడనుకున్నాడు.\n“అయినా ఇంతలో నీ కంత బంగారం ఎట్లా వచ్చింది? మతి చెడినట్టు మాట్లాడుతున్నావు,” అన్నాడు దర్జీ.\n“నా వెంటరా. కళ్ళారా చూతువుగాని,\" అని మైనంవత్తులు చేసేవాడు, శత్రుసైనికుల నుంచి తను పీపాలు కొన్న సంగతి వివరించి తన దర్జీ మిత్రుణ్ణి తీసుకుపోయి, పీపాలలో ఉన్న బంగారు నాణాలూ, వెండి నాణాలూ, రాగి నాణాలూ చూపించి, “ఇదంతా నేనేం చేసుకునేది? ఇందులో సగం నీ కిస్తాను, పట్టుకుపో!” అన్నాడు.\nదర్జీ తన జేబులో రెండు గుప్పిళ్ళు బంగారం నాణాలు తీసి పోసుకుని, “ఇది చాలు, నేను జీవితాంతందాకా సుఖంగా బతకటానికి. నేనొకటి చెబుతాను విను. ఈ డబ్బు నువ్వు వెయ్యి సంవత్సరాలలో కూడా ఖర్చు చెయ్యలేవు. చచ్చేంత వరకు దీనిని రోజూ చూసి సంతోషించవలసిందే. ఇది వట్టి నిరర్థకమైన డబ్బు. అందుచేత దీన్ని రహస్యంగా పేద వాళ్ళందరికీ పంచెయ్యి. వాళ్ళయినా సుఖపడిపోతారు. డబ్బు సద్వినియోగమవుతుంది,” అన్నాడు.\nమైనంవత్తులు చేసేవాడికీ సలహా బాగా నచ్చింది. అతను రహస్యంగా తన వెండి బంగారాలను నిరుపేదలకూ, అవసరాల్లో ఉన్న వాళ్ళకూ చాలా వరకు మెల్లమెల్లగా పంచేశాడు. మిగిలిన దానితో జీవితాంతం వరకూ హాయిగా గడిపాడు.",
            "book_page_end": 58,
            "story_id": "2004_11_19",
            "raw_genre_backup": "నీతి కథ",
            "normalized_genre_te": "నీతి కథ",
            "normalized_genre_code": "MORAL_STORY",
            "content_type": "STORY",
            "language": "TELUGU"
        }
    ],
    "statistics": {
        "total_stories": 19,
        "author_counts": {
            "విశ్వం": 1,
            "చందమామ బృందం": 10,
            "స్నిగ్ధా పటేల్": 1,
            "నందితా మేనన్": 1,
            "కె. స్నేహ": 1,
            "కావ్యశ్రీ భట్": 1,
            "పి. కార్తికేయ": 1,
            "తేజల్ డి. విదగావ్": 1,
            "రోసలీనాదాస్": 1,
            "కొనే నాగవెంకట ఆంజనేయులు": 1
        },
        "genre_counts": {
            "సంపాదకీయం": 1,
            "విజ్ఞానం": 1,
            "ఫాంటసీ": 1,
            "బేతాళ కథ": 1,
            "పోటీ": 1,
            "పౌరాణిక కథ": 2,
            "వ్యాసం": 1,
            "పిల్లల కథ": 1,
            "సామాజిక కథ": 1,
            "నీతి కథ": 4,
            "సైన్స్ ఫిక్షన్": 1,
            "సాహస కథ": 1,
            "రాజరిక కథ": 1,
            "జాతక కథ": 1,
            "హాస్యం": 1
        }
    }
}